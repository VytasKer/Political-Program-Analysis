TURIME
NEBAIGTŲ
REIKALŲ!
Laisvės partijos 2024 metų
Seimo rinkimų programa
Pastaruosius ketverius metus dirbome, kad taptume modernia, inovatyvia ir teisinga valstybe, kurioje visi turi lygias galimybes
kurti savo ateitį. Mums pavyko išlaikyti ekonomikos augimą, dviženkliais skaičiais didėjančius žmonių atlyginimus. Kartu su
Lietuvos ir užsienio verslu sukūrėme 20 tūkstančių gerai apmokamų darbo vietų.
Paklojome teisingą kelią tolesniam augimui, reikia juo atsakingai pasinaudoti. Dabar geriausias metas stiprinti viduriniąją klasę
- savarankiškų, dirbančių ir kuriančių žmonių gerovę. Turime užtikrinti, kad jie turėtų geresnes galimybes įsigyti būstą, ypač
pirmąjį, laiku patekti pas gydytojus, leisti vaikus į kokybišką mokslą. Gynėme ir ginsime žmones nuo nepagrįstų mokesčių –
pirmojo nekilnojamojo turto, draudimo ir pan.
Laimingi žmonės – saugūs žmonės, todėl stiprinome šalies saugumą. Padėjome solidžius pagrindus lietuviškai gynybos pramonei
augti, investuojame į gynybos inovacijas – tai taps mūsų konkurenciniu pranašumu. Suformavome tokį krašto apsaugos
stiprinimo paketą, kuris mažiausiai apmokestintų gyventojus ir kartu netaptų nepakeliama našta verslui.
Vieninteliai iš visų partijų nedarėme kompromisų su sąžine ir vieningai kovojome už visų žmonių lygiateisiškumą – moterų,
žmonių su negalia, LGBT+, nevaisingų šeimų. Suprasdami, kad pagarba kiekvienam žmogui yra ir mūsų saugumo garantas – tai
iš esmės mus skiria nuo rusiško pasaulio.
Šiandien matome, kad į rinkimus eina jėgos, kurios nori mūsų šalį ne auginti, o griauti, uždaryti, atitolinti nuo Vakarų. Visas
Lietuvos progresas gali būti nubrauktas. Atsakingai mąstantys žmonės mato, kad už laisvę, augimą ir tikrąsias vertybes kovoti
reikia nuolat.
Taigi, mes, Lietuva, dar turime nebaigtų reikalų. Toliau auginti žmonių pajamas, suteikti daugiau galimybių kuriantiems verslą ir
inovacijas. Iki galo kovoti už žmogaus teises, stabdyti klimato kaitą, įgyvendinti žaliąją darbotvarkę, užtikrinti deramas
investicijas į švietimą ir spręsti sveikatos sistemos problemas.
Mes, Laisvės partija, jau įrodėme, kad esame atsvara tamsai, populizmui ir regresui. Esame pasiruošę dirbti, nes yra darbų, kurių
niekas kitas už mus nepadarys. Tam reikia jūsų palaikymo ir daugiau mandatų Seime.
Negalime sustoti – turime nebaigtų reikalų!
Trumpoji programa
Kartu kūrėme drąsią ir modernią šalį, vieningai kovojome už žmonių lygiateisiškumą. Turime
nebaigtų reikalų – įgyvendinti progresyvios ir vakarietiškos Lietuvos viziją.
Stipri vidurinė klasė
➔ Daugiau kokybiško laiko šeimoms – skirsime papildomą poilsio dieną tėvams,
auginantiems paauglius.
➔ Jei tėvai dirba, sudarysime galimybę neprarasti vaiko priežiūros išmokos, ją panaudojant
vaiko ar sveikatos priežiūros paslaugoms apmokėti.
➔ Siekiant efektyvios namų darželių ir vaikų priežiūros paslaugų plėtros, didinsime vaiko
priežiūros kompensacinę išmoką, kad ji atitiktų realius vaikų priežiūros įkainius.
➔ Užtikrinsime galimybę kelti kvalifikaciją vaiko priežiūros laikotarpio metu.
➔ Kartu su savivaldybėmis sparčiau plėsime darželių ir mokyklų tinklą didmiesčiuose.
➔ Nuosavas būstas bus labiau prieinamas siekiant labiau apgalvotos miestų plėtros,
orientuotos į didesnės nuosavų būstų pasiūlos poreikį. Efektyvinsime kontroliuojančių
institucijų darbą ir procesus, spartinsime ir skaitmenizuosime statybos projektus.
➔ Padėsime sugrįžti gyvenantiems diasporoje, didinsime mokyklų, kuriose užsienio
kalbomis gali mokytis iš emigracijos grįžusių šeimų vaikai, tinklą.
Galimybės verslui ir inovacijoms
➔ Diegsime smulkiajam verslui patogų būdą administruoti mokesčius įvesdami smulkiojo
verslininko sąskaitą.
➔ Pradedančiam verslui – 0 proc. pelno mokesčio tarifas pirmiems dvejiems veiklos
metams.
➔ 0 proc. pelno mokestis reinvestuojamam pelnui, kad būtume patraukliausi investicijoms
Baltijos regione.
➔ Padėsime įmonėms augti taikydami ribinį pelno mokesčio modelį, kai iki nustatytos ribos
įmonės mokėtų 6 proc. tarifą, o viršijus ribą, tik nuo dalies, kuri ją viršija, būtų mokamas
16 proc. tarifas.
➔ Didinsime Lietuvos ekonomikos matomumą. Plėsime komercijos atašė tinklą bent iki
50-ies atstovų strateginėse JAV, Europos, Pietryčių Azijos, Afrikos rinkose.
➔ Jungtinės Karalystės pavyzdžiu įgyvendinsime investicijų smulkioms įmonėms planą –
sieksime pagerindami jaunų verslų galimybę pritraukti nebankinių investicijų plėtrai.
➔ Verslui užtikrinsime reikalingą prieigą prie kapitalo išteklių: stiprinsime Fintech
sektoriaus galimybes skolinti, pritrauksime tarptautinius akceleratorius ir rizikos kapitalo
investuotojus.
➔ Mažiau biurokratinės naštos. Vertinant planuojamų patikrinimų kaštus ir naudą, verslo
priežiūra bus grįsta duomenimis ir orientuota į didžiausios žalos prevenciją.
➔ Mokesčių sistema – stabili ir prognozuojama. Mokestiniai pasiūlymai bus formuojami
siekiant tapti konkurencingiausia ekonomika regione.
➔ Išplėsime diasporos įsitraukimą į Lietuvos verslo konsultavimą užsienyje, investicijų ar
talentų pritraukimą į Lietuvą.
Žmogaus teisių gynyba
➔ Tos pačios lyties poros yra šeima – sieksime priimti Civilinės sąjungos įstatymą,
apsaugoti tos pačios lyties šeimose jau šiandien augančius vaikus.
➔ Ratifikuosime Stambulo konvenciją ir perkelsime visas jos nuostatas į nacionalinę teisę,
kad būtų sutramdyta smurto prieš moteris epidemija ir jų žudymas.
6
➔ Steigsime Žmogaus teisių ministro be portfelio pareigybę – proaktyvi, o ne reaktyvi
reakcija į žmogaus teisių problemas.
➔ Sieksime, kad pasaulio lietuviai galėtų išsaugoti Lietuvos pilietybę priėmę Lietuvai
draugiškos kitos valstybės pilietybę, o institucijos, vadovaujantis proporcingumo bei
protingumo kriterijais, proaktyviai neatiminėtų pasų iš užsienyje gyvenančių ir kitų mūsų
piliečių, kol pilietybės išsaugojimo klausimas nebus galutinai išspręstas.
➔ Subalansuosime bausmių politiką – už nedidelio kiekio psichoaktyvių medžiagų turėjimą
be tikslo platinti turime taikyti administracinę atsakomybę. Dėl priklausomybės ligos
nusikaltusius asmenis turime kreipti į gydymą, o ne įkalinimą.
➔ Priimsime Tautinių mažumų įstatymą – užtikrinsime Lietuvos tautinių mažumų teisinę
apsaugą.
➔ Sudarysime galimybę pagalbinio apvaisinimo paslaugomis pasinaudoti nesusituokusioms
poroms ir vienišoms motinoms.
➔ Žmonėms su negalia užtikrinsime teisę į prieinamą aplinką, sukursime efektyvų
neteisminio ginčų nagrinėjimo mechanizmą, skirtą apginti pažeistas žmonių su negalia
teises. Sieksime, kad vaikai su negalia Lietuvoje turėtų galimybęs mokytis ir leisti
laisvalaikį kartu su visais vaikais.
➔ Įteisinsime balsavimą nuo 16 metų savivaldos rinkimuose.
➔ Inicijuosime politinių partijų susitarimą dėl migracijos politikos, siekiant pasinaudoti ne
tik darbo migracijos teikiamomis galimybėmis, bet ir išvengti kitų valstybių klaidų.
Saugios valstybės planas
➔ Gynybai – 4 proc. BVP. Nuoseklūs darbai stiprinti Lietuvos saugumą yra svarbus mūsų
visų tikslas. Tam būtina pasitelkti Gynybos fonde numatytus finansavimo šaltinius.
➔ Lietuvos kariuomenėje užtikrinsime dronų kuopų sukūrimą bei dronų teikiamą
pranašumą suteiksime visiems vienetams nuo pėstininkų skyriaus.
➔ Stiprinsime teritorinės gynybos pagrindą – Krašto apsaugos savanorių pajėgas, aktyvųjį
rezervą ir ypač Lietuvos šaulių sąjungą, užtikrinant jų kiekybinį augimą, geresnį
aprūpinimą bei parengimą.
➔ Vystysime vietos gynybos pramonę – užtikrinsime, kad Vilniaus NATO viršūnių
susitikimo įsipareigojimas skirti 20 proc. gynybos biudžeto investicijoms į pagrindinę
įrangą ir susijusius mokslinius tyrimus bei technologinę plėtrą būtų įgyvendintas.
➔ Sieksime platesnio visuomenės, verslo, NVO, valstybės institucijų įtraukimo į šalies
gynybą, nubrėšime jiems aiškias funkcijas konflikto metu, taip pat aktyviai įtraukiant
užsienyje gyvenančią diasporą.
➔ Remsime Ukrainą – jos pergalė ir teritorinio vientisumo atkūrimas yra ilgalaikės taikos ir
stabilumo garantas.
➔ Sieksime spartesnės Ukrainos ir Moldovos narystės Europos Sąjungoje bei NATO.
➔ Palaikysime visokeriopų ryšių su Taivanu stiprinimą, ypač aukštųjų technologijų srityje.
Klimatui neutrali šalis
➔ Tęsime Žaliąjį kursą, įgyvendinsime visas klimato kaitos darbotvarkės priemones.
◆ Išskirtinį dėmesį skirsime transporto transformacijai ir Lietuvos elektrifikacijai,
energetikos jungtims su kitomis šalimis.
◆ Griežtinsime saugomų teritorijų apsaugą, įgyvendinsime Gamtos atkūrimo
reglamentą.
◆ Prioritetą plėtrai teiksime gamtiškai vertingose, bet mažiausiai ekonomiškai
jautriose teritorijose: mažiausiai derlingose vietose, mažiausiai ūkiškai naudingose
vietose, valstybinėse žemėse.
➔ Tobulinsime aplinkosaugos skaitmenizaciją ir analitiką.
7
◆ Gamtos monitoringas ir būklės analizė turės būti kokybiškesni. Dabar dažnai
saugojimas ir ribojimai vyksta formaliai, nevertinant nei gamtos būklės, nei
ribojimų tikslų.
◆ Šiltnamių dujų skaičiavimas ir vertinimas turi vykti operatyviau, pvz., kas ketvirtį
metų.
➔ Supaprastinsime aplinkosaugos biurokratiją.
◆ Mažiau biurokratijos klimato kaitos valdyme (supaprastintos verslui tvarumo
ataskaitos).
◆ Mažiau biurokratijos saugomoms teritorijoms (supaprastinti apsaugos režimai
vietoj individualių ir skirtingų kiekvienam draustiniui).
◆ Mažiau biurokratijos ūkininkams (subsidijos žemės ūkiui yra ne tik netaiklios, bet
ir kuria didelę biurokratinę naštą).
◆ Mažiau biurokratijos statybose (pastatų tvarumas ar ypač aukštos energetinės
klasės turi būti lanksčiau traktuojamos).
➔ Rūpinsimės gyvūnų gerove ir diegsime pasiteisinusias praktikas gyvūnų gerovei gerinti.
Daugiau ambicijos švietime ir moksle
➔ Užbaigsime neparuoštų reformų epopėją švietime ir nuosekliai įgyvendinsime
Nacionaliniame susitarime dėl švietimo politikos iškeltus tikslus.
➔ Pirmiausia – emocinė gerovė. Sieksime, kad kasmet būtų vykdomos mokyklų
bendruomenių apklausos, atskleidžiančios tikrąjį patyčių mastą – tai leis taikyti tikslines
pagalbos priemones, atliepiant konkrečios mokyklos poreikius.
➔ Siekiant apsaugoti vaikus nuo seksualinio smurto, stiprinsime kokybišką, mokslu grįstą
gyvenimo įgūdžių dėstymą Lietuvos mokyklose.
➔ Įgyvendinsime mokyklos be popieriaus idėją ir eliminuosime biurokratinę naštą švietimo
bendruomenei.
➔ Į švietimą integruosime praktinį dirbtinio intelekto naudojimą, pilotiškai išbandant
dirbtinį intelektą kaip pagalbinę priemonę mokiniui ir pedagogui.
➔ Mokyklose diegsime daugiau galimybių mokytis Europos Sąjungos kalbų.
➔ Pasitikėsime mokytojais – suteiksime jiems daugiau diskrecijos pasirinkti mokymo
būdus ir apimtis, mažinant smulkmenišką biurokratinę priežiūrą.
➔ Išplėsime globalų lituanistinio švietimo tinklą.
➔ Didinsime neformalaus vaikų švietimo krepšelį nuo 15-25 iki 60 eurų.
➔ Sudarysime galimybes visų pakopų studentams įsitraukti į mokslinę veiklą ir gauti už tai
atlygį.
➔ Įgyvendinsime doktorantūros studijų modelio pokyčius, sudarant galimybes
doktorantams iškart tapti etatiniais darbuotojais, kuriems būtų užtikrinamos visos
socialinės garantijos ir ateities karjeros perspektyvos.
➔ Airijos pavyzdžiu įdiegsime mikrokredencialais grįstą kompetencijų pripažinimo
sistemą, kuri bet kuriame gyvenimo etape leis sumažinti skirtumus tarp akademinių ir
praktinių žinių.
Kultūra šiuolaikiškai Lietuvai
➔ Naktinė kultūra – pramogų, kūrybiškumo, ekonomikos plėtros variklis. Įsteigsime
naktinės kultūros administratoriaus poziciją, kuri padės koordinuoti naktinės ekonomikos
veiklas, skatins bendradarbiavimą tarp verslo ir bendruomenių.
➔ Suteiksime daugiau galimybių žmonėms su negalia mėgautis naktine kultūra.
➔ Sieksime, kad naktinės ekonomikos sektoriaus darbuotojai būtų geriau apmokyti, kaip
elgtis krizių valdymo atvejais.
8
➔ Sukursime specialų fondą, skirtą talentingiems menininkams ir kūrėjams, kuris remtų jų
dalyvavimą tarptautinėse mainų programose ir festivaliuose. Vystysime ir plėsime
Lietuvos dalyvavimą tarptautinėse kultūros programose, įtraukdami taip pat ir pasaulio
lietuvius.
➔ Paspartinsime kultūros išteklių skaitmeninimo procesus, apimančius muziejų ir
bibliotekų kolekcijas, audiovizualinę medžiagą, materialaus ir nematerialaus paveldo
dokumentus.
➔ Panaikinsime Valstybinės kalbos inspekciją, atsisakydami baudų politikos ir likusias
funkcijas perduodami Valstybinės lietuvių kalbos komisijai (VLKK). Sieksime, kad
VLKK atliktų konsultavimo, tyrimų ir šviečiamąsias funkcijas.
Sveikesnio ir kokybiškesnio gyvenimo link
➔ Stiprinsime šeimos gydytojų komandas. Šeimos gydytojo komandos darbas padės
didžiajai daliai žmonių išvengti rimtų sveikatos krizių ir patekimų į ligoninę.
➔ Ištrauksime psichikos sveikatą iš paraščių Lietuvos biudžete – sieksime psichikos
sveikatai tenkančią dalį padvigubinti nuo 3 iki 6 proc.
➔ Įvesime vakarietiškus standartus sveikatos įstaigų valdyme sumažindami direktorių galią ir
sukurdami profesionalias valdybas.
➔ Sistemingai kovosime su mobingu visoje sveikatos apsaugos sistemoje.
➔ Įvykdysime Valstybinės ligonių kasos pertvarką atskirdami fondo administravimo ir
paslaugų kontrolės funkcijas.
➔ Panaikinsime barjerus privačioms įstaigoms teikti valstybės kompensuojamas paslaugas.
➔ Atversime naujų ir pažangių vaistų prieinamumą bei retų ligų medikamentinį gydymą,
kuris šiandien yra itin ribotas ir brangus. Užtikrinsime onkologinių vaistų platesnį
prieinamumą ir gydymą laiku.
➔ Sieksime kanapės panaudojimo medicinoje sureguliavimo Lietuvoje.
➔ Ginsime moterų teisę į nėštumo nutraukimą.
➔ Stiprinsime mokslu grįstą priklausomybių prevenciją, didinsime paslaugų šeimai ir
jaunimui prieinamumą.
Taikli ir duomenimis grįsta socialinė politika
➔ Nė vieno sunkią negalią turinčio žmogaus ar senjoro absoliučiame skurde. Įvesime pensijų
grindis, kurios negalės būti mažesnės nei absoliuti skurdo riba.
➔ Mažinsime senjorų vienišumą ir sieksime didesnio jų fizinio, socialinio aktyvumo,
kursime jiems galimybes savanoriauti, mokytis, kurti verslus, megzti tarpusavio kontaktus.
➔ Sukursime Asmeninės pagalbos katalogą, kuriame bus išvardintos aiškios pagalbos formos
ir reikalavimai jų teikėjams.
➔ Naikinsime nereikalingas grandis norint gauti paslaugas. Pagalba turi būti teikiama iš
karto, kai žmogus kreipiasi, o darbuotojai atlaisvinti nuo nereikalingų, trukdančių darbų.
➔ Inicijuosime socialinės sistemos skaitmeninio dvynio sukūrimą – sistemą, skirtą dabartinės
būklės stebėsenai ir modeliavimui, kad būtų galima realiuoju laiku stebėti sąnaudas ir
apskaičiuoti lėšų poreikį vykdant pokyčius.
Skaitmeninė valstybė
➔ Anglų kalbos mokėjimas, skaitmeninis ir kibernetinis raštingumas taps privalomomis
valstybės tarnautojo kompetencijomis.
➔ Diegsime „Digital and Mobile First“ principą – visos viešojo sektoriaus paslaugos turės
būti prieinamos elektroniniais kanalais ir mobiliaisiais įrenginiais vienoje programėlėje.
9
➔ Sukursime vyriausybinio lygmens Skaitmeninės transformacijos biurą, kad visiškai
išnaudotume skaitmenizacijos teikiamas galimybes kurti vertę ir gerinti paslaugų kokybę
žmonėms.
Patogus susisiekimas
➔ Plėsime skrydžių geografiją ne mažiau kaip iki 150 krypčių.
➔ Užbaigsime kelių rekonstrukciją, kad nuo Vilniaus ir Kauno iki Varšuvos atsirastų
moderni ir vientisa automagistralė.
➔ Plėsime traukinių stotelių tinklą, sujungsime tiesioginiais maršrutais didžiuosius miestus.
➔ Išvalysime Nerį, kad keleiviniais laivais vidaus vandenyse sujungtume Vilnių su Nida ir
Klaipėda.
10
AUGANČIOS IR DINAMIŠKOS EKONOMIKOS MODELIS
Išlaikėme Lietuvos ekonomikos stabilumą per pandemiją ir prasidėjus Rusijos invazijai
Ukrainoje. Infliacija nuslopo, ekonomikos augimas artimiausius keletą metų turėtų siekti bent
po 3 proc. kasmet – dvigubai daugiau nei Europos Sąjungoje. Realių atlyginimų augimas nuo
2019 m. pabaigos Lietuvoje – sparčiausias iš visų EBPO valstybių. Panašiai sparčiai, viršijant
EBPO vidurkį, didėjo ir reali minimali mėnesinė alga.1
Vietoj karo grėsmės skatinimo ėmėmės konkrečių darbų ir padėjome pagrindus gynybos
pramonei. Suformavome tokį krašto apsaugos stiprinimo paketą, kuris mažiausiai
apmokestintų gyventojus ir kartu netaptų našta verslui.
Dėjome pagrindus ilgalaikiam Lietuvos augimui matydami mūsų ekonominius iššūkius
globaliame kontekste ir pasitikėdami savo piliečių atsakingumu bei privačia iniciatyva.
Ne tik pastarųjų metų laimėjimai, įveiktos krizės, bet ir visas Lietuvos narystės Europos
Sąjungoje dvidešimtmetis liudija sėkmingą sugrįžimą į Vakarus – pragyvenimo lygio
atsilikimą pavyko sumažinti nuo 45 proc. euro zonos šalių vidurkio 2004 m. iki 83 proc. 2023
m.2
.
Per šį laikotarpį nuskynėme daugumą žemiausiai kabančių ekonominio augimo vaisių –
einant toliau, teks įdėti žymiai daugiau pastangų. Norėdami pratęsti sėkmės istoriją turime
įveikti tris struktūrinius ilgojo laikotarpio iššūkius.
1. Reguliarios krizės – nuolatinis, o nebe laikinas mūsų epochos reiškinys, struktūrinis
aplinkos, kurioje veikiame, elementas. Klimato kaita skatina ekstremalius reiškinius,
didina stichinių nelaimių tikimybę. Ekonominiai ir technologiniai pokyčiai atveria
naujus ekonominio augimo šaltinius, bet kartu – ir iššūkius nespėjantiems ar
negalintiems prisitaikyti prie dinamiškesnio gyvenimo tempo. Taip pat auga
geopolitinė sumaištis, konfliktų tikimybė, net artimi sąjungininkai tampa sunkiai
nuspėjami – stiprėja izoliacinės nuotaikos, atgyja protekcionizmas. Iš valstybės
institucijų tai reikalauja strateginio įžvalgumo gebėti pasiruošti netikėtoms krizėms,
užtikrinti ekonomikai reikalingų kritinių komponentų rezervą bei tiekimo grandines,
taip pat – aštriau konkuruoti dėl investicijų, technologijų ir protų.
2. Ilgalaikės demografinės prognozės rodo, kad dirbančiųjų kiekis Lietuvoje gali
mažėti3
. Senėjančioje visuomenėje daugės viešosiomis paslaugomis besinaudojančių
gyventojų. Dabartinės ekonomikos potencialas vis labiau išsikvepia – jo kuriamos
vertės, krentant europinės paramos lygiui, net ir padidinus mokesčius, nepakaks
užtikrinti kokybiškų sveikatos, socialinių, švietimo paslaugų. Tam būtini nauji vertės
kūrimo šaltiniai ir valstybės institucijų efektyvumo perkrova.
3 Investuok Lietuvoje, „Lietuvos ekonomikos akceleracija: strateginės gairės sparčiam augimui.“ 2024, 9.
Užimtųjų skaičius dėl migracijos pastaraisiais metais Lietuvoje augo ir pasiekė didžiausią lygį per pastaruosius
dvidešimt metų.
2 Lietuvos bankas, „Prognozė: ekonomikos sąstingis traukiasi – daugėja atsigavimo ženklų.“ 2024.
https://www.lb.lt/lt/naujienos/prognoze-ekonomikos-sastingis-traukiasi-daugeja-atsigavimo-zenklu
1 Plačiau:
https://socmin.lrv.lt/lt/naujienos/ebpo-lietuvoje-realusis-darbo-uzmokestis-augo-11-kartu-daugiau-nei-ebpo-vidu
rkis/
11
3. Lietuvoje dalyje sektorių atlyginimai auga greičiau nei darbo našumas4
, o eksporte
dominuoja mažesnės pridėtinės vertės prekės ir paslaugos.5 Tai nėra tvaru –
nemodernizavus ekonomikos, įmonėms darysis vis sunkiau išlikti konkurencingomis
ir išlaikyti esamus darbuotojus. Esamos ekonomikos, verslų ir darbuotojų,
produktyvumo didinimas pasitelkiant inovacijas – iki galo neišnaudotas mūsų
rezervas.
Tik į produktyvios gamybos bei žinojimo ekonomikos skatinimą ir valstybės institucijų
efektyvumo didinimą nukreipta politika gali sukurti ilgalaikį ir tvarų ekonomikos augimą.
„Investuok Lietuvoje“ skaičiavimais, paspartinus dabartinius produktyvumo augimo tempus
(2 proc. per metus) beveik dvigubai, Lietuvos BVP 2050 m. būtų 64 proc. didesnis nei
einamuoju scenarijumi – tai daugiau nei trigubai kompensuotų demografinių aplinkybių
neigiamą poveikį ekonominiam augimui.6
Spartesnis produktyvumo didėjimas suteiktų valstybės institucijoms ir žmonėms daugiau
resursų paprasčiau įveikti ne tik demografinius, bet ir geopolitinius, klimato kaitos iššūkius,
leistų sumažinti socialines įtampas, kurti visuomenę, kurioje kiekvienas galėtų matyti, kaip už
jo darbą ir prisiimtą riziką tinkamai atlyginama, o suklupusiems suteikiama nauja galimybė ir
reikalinga pagalba.
Esame pasiryžę tęsti Lietuvos sėkmės istoriją ir suteikti naują impulsą skleistis inovacijoms ir
žmonių kūrybiškumui. Siūlome tam reikalingo ekonominio proveržio planą.
Proveržio kryptys naujam augančios ir dinamiškos ekonomikos modeliui:
1. Aukštųjų technologijų spurtas.
2. Patraukliausia investicijoms šalis.
3. Daugiau galimybių kurti ir užsidirbti.
4. Paprasti ir prognozuojami mokesčiai.
5. Laisvė nuo biurokratinės naštos.
6. Lietuva – žaliųjų inovacijų centras.
7. Baltijos jūros ekonomikos plėtra.
8. Patogus ir inovatyvus susisiekimas.
9. Atvira ir skaitmeninė valstybė.
6 Investuok Lietuvoje, „Lietuvos ekonomikos akceleracija: strateginės gairės sparčiam augimui.“ 2024, 8.
5 Inovacijų agentūra, „Siūlymai politinių partijų programoms Seimo rinkimams.“ 2024.
4 Lietuvos bankas, „Darbo užmokestis, našumas ir konkurencingumas Lietuvoje.“ 2022.
https://www.lb.lt/uploads/documents/files/news/2022_01_12%20Darbo%20u%C5%BEmokestis%20na%C5%A
1umas%20konkurencingumas%20LB.pdf
12
Ekonomikos ir inovacijų ministerijoje 2020-2024 m. padėjome tvirtus pagrindus aukštos
pridėtinės vertės ekonomikai augti.
Reformavome valstybės inovacijų politiką – Inovacijų agentūroje konsolidavome
po skirtingas įstaigas išbarstytas inovacijų skatinimo iniciatyvas nuo idėjų plėtojimo
iki produktų pateikimo vartotojams. Tai prisideda prie efektyvesnio valstybės
aparato veikimo atveriant galimybes verslui investuoti į technologijas ir siekti
didesnio našumo.
Išplėtėme komercijos atašė tinklą ir verslo misijas į svarbiausias šalis. Sustiprintas
ekonominis atstovavimas strateginėse JAV, Azijoje ir Vokietijos rinkose, atidaryta
prekybos atstovybė Taipėjuje.
Sukūrėme patrauklų modelį stambiems investuotojams, kurie gali įsikurti bet
kuriame Lietuvos regione. Pagal jį Lietuvoje kyla arba jau pastatyta 16 gamyklų,
bus sukurta apie 4 tūkst. darbo vietų, investuota daugiau kaip 1,4 mlrd. eurų. Viena
iš jų yra 180 mln. eurų vertės „Rheinmetall“ amunicijos gamykla.
Lietuvos startuolių ekosistema yra viena greičiausiai augančių Europoje, o jos
įmonių vertė jau pasiekė apie 14 mlrd. eurų.
Aukštųjų technologijų spurtas
Lietuva įžengė į naują ekonomikos raidos etapą, paremtą aukštos vertės produktų eksportu,
startuolių plėtra, aktyvesniu mokslo ir verslo bendradarbiavimu.
Per pastaruosius ketverius metus, siekiant sutelkti išteklius į didžiausią augimo potencialą
turinčias sritis, išskyrėme 3 esminius prioritetus – gyvybės mokslų, informacinių ir ryšių
technologijų, sumanios pramonės sritis. Gyvybės mokslų, informacinių ir ryšių technologijų
strategijose išsikėlėme tikslą, kad jų sukuriama bendros pridėtinės vertės dalis iki 2030-ųjų
pasiektų 11 proc. BVP. Nacionaliniame pažangos plane užsibrėžta, kad inžinerinės pramonės
pridėtinė vertė tuo pat metu pasiektų 7,7 proc. BVP. Vien proveržis šiuose sektoriuose kartu
sukurtų penktadalį viso Lietuvos BVP ir taptų tvirtu pamatu aukšta pridėtine verte paremtam
Lietuvos ekonomikos modeliui.
Visgi Lietuvoje tik 4,6 proc. darbuotojų dirba aukštųjų technologijų ekonomikos sektoriuose
(mažiau nei Latvijoje ir Estijoje), o STEM krypčių studijų absolventų skaičius pastarąjį
dešimtmetį kryptingai traukėsi. Tam, kad aukštųjų technologijų sektorius priartėtų prie
Šiaurės šalių dydžio, darbuotojų skaičių jame turime padidinti bent 26 tūkst. naujų
specialistų.7
Tuo tarpu, valstybės išlaidos moksliniams tyrimams ir eksperimentinei plėtrai (MTEP) šiemet
sieks tik 0,46 proc. BVP – tai gerokai atsilieka nuo Nacionaliniame susitarime dėl švietimo
politikos užsibrėžto 0,75 proc. BVP 2024 m. tikslo. Verslo išlaidos MTEP Lietuvoje – 3
kartus žemesnės nei vidutiniškai ES.8 Turime siekti ryžtingesnės mokslo ir tyrimų
8 Investuok Lietuvoje, „Lietuvos ekonomikos akceleracija: strateginės gairės sparčiam augimui.“ 2024, 19-20.
7 Investuok Lietuvoje, „Lietuvos ekonomikos akceleracija: strateginės gairės sparčiam augimui.“ 2024, 21.
13
finansavimo strategijos – bendros išlaidos moksliniams tyrimams ir plėtrai iki 2030 metų turi
pasiekti 2 proc. BVP, iš jų valstybės investicijos turi siekti bent 1 proc. BVP.
Specialistų ir tvaraus finansavimo trūkumas, biurokratinių taisyklių sudėtingumas9
pasinaudoti parama inovacijoms mažina mūsų inovacijų ekosistemos patrauklumą. Siekiant
sukurti naujus, aukštą pridėtinę vertę kuriančius ekonominio augimo šaltinius, turime
ambicingiau išnaudoti valstybės turimus svertus.
Daugiau aukštos kvalifikacijos talentų
1. Didinsime mokslo ir verslo ryšius ruošiant aukštos kvalifikacijos specialistus.
a. Padėsime aukštosioms mokykloms aktyviai bendradarbiauti su įmonėmis ir
užtikrinti sklandžią studentų integraciją į darbo rinką, aktyvų akademinių žinių
bakalauro ir magistrantūros studijose pritaikymą industrinėje aplinkoje.
b. Plėsime tikslines stipendijas studijoms, susijusioms su aukštos pridėtinės
vertės sektoriais aukštosiose mokyklose.
c. Vystysime industrinės doktorantūros studijas, sudarančias galimybę vykdyti į
konkrečias problemas orientuotus taikomuosius tyrimus.
2. Pritrauksime daugiau mokslininkų į prioritetinius sektorius. Prioritetiniuose
aukštųjų technologijų sektoriuose sukursime gabių lietuvių ir užsienio tyrėjų
sugrąžinimo bei pritraukimo į Lietuvą programą, skirtą kurtis naujoms mokslo
grupėms ar prisijungti prie jau esančių. Tam numatysime ilgalaikį tikslinį finansavimą
darbo užmokesčiui, infrastruktūros atnaujinimui, stažuotėms. Įsteigsime atvejo
vadovų pareigybes, užtikrinsiančias šių mokslininkų integraciją į Lietuvos mokslo
ekosistemą.
3. Padėsime sugrįžti aukštos kvalifikacijos Lietuvos žmonėms.
a. Didinsime mokyklų, kuriose užsienio kalbomis gali mokytis iš emigracijos
grįžusių šeimų vaikai, tinklą. Vystysime įtraukią reintegracijos programą
mokyklose.
b. Stiprinsime „Work in Lithuania“ programą, skirtą pritraukti aukštos
kvalifikacijos užsienio specialistus – diasporą bei užsienio piliečius – atvykti
dirbti aukštos pridėtinės vertės sektoriuose Lietuvoje.
c. Aktyviau įtrauksime Lietuvos diasporą į valstybės ekonominį gyvenimą,
remsime neoficialias ir nevyriausybines ekonomines pasaulio lietuvių
organizacijas. Plėsime profesionalų klubus, verslo konsultavimo tinklus,
formatus pasaulio lietuviams įsitraukti į su Lietuva susijusias veiklas
supažindinant juos su Lietuvoje atsiveriančiomis galimybėmis ir įvykusiais
pokyčiais.
d. Sujungsime veikiančias ir sukursime papildomas integracijos programas
sklandžiai sugrįžusių lietuvių šeimų, taip pat ir tarptautinių, reintegracijai,
stiprinant vieno langeliu principu veikiančią sistemą, atskirą dėmesį skiriant
9 Europos Komisijos šalies ataskaitos: Lietuva 2024, 58.
https://economy-finance.ec.europa.eu/document/download/b2eea0d9-a516-4153-82ac-66d150d1ce7e_en?filena
me=SWD_2024_615_1_EN_Lithuania.pdf
Europos Komisija pastebi, kad sudėtingos valstybės investicijų valdymo taisyklės trukdo efektyviai įgyvendinti
inovacijų rėmimo priemones, dėl jų trūksta dialogo tarp skirtingų valdžios institucijų. Priemonių įgyvendinimo
laikas pernelyg priklauso nuo institucijų administracinių gebėjimų. Ataskaitų teikimas, viešųjų pirkimų
reikalavimai dažnai nėra pritaikyti specifiniams poreikiams ir tampa nepatrauklūs.
14
antrųjų pusių kompetencijų kėlimui, mokslams, darbo paieškai ar verslo
kūrimui.
4. Pritrauksime aukštos kvalifikacijos darbuotojus iš užsienio, kurie taps naujais
mokesčių mokėtojais ir padės užaugti mūsų pačių talentams bei suteiks postūmį
aukštą vertę kuriančio verslo plėtrai.10
a. Tobulinsime paslaugų specialistams prieinamumą tikslinėse rinkose –
Europoje, Pietryčių Azijoje, Amerikos žemynuose. Užtikrinsime, kad visos
paslaugos galėtų būti suteiktos nuotoliniu būdu, o reikalingi specialistai
sulauktų pagalbos prioritetine tvarka. Sudarysime galimybes neapmokestinti
persikraustymo į Lietuvą išlaidų.
b. Suteiksime galimybę aukštos kvalifikacijos darbuotojams kreiptis dėl vizos, su
kuria jie galėtų atvykti į Lietuvą ir susipažinti su būsimomis darbo
galimybėmis – šiuo metu tai jie gali padaryti tik susiradę darbą.
c. Sieksime, kad patraukli darbo santykių apmokestinimo sistema taptų vienu iš
veiksnių pasirenkant Lietuvą gyventi ir dirbti.
d. Sukursime skaitmeninio klajoklio vizą, kuria suvienodinsime mokesčių
mokėtojo statusą talentams, atvykstantiems iš tolimesnių šalių, kad jie galėtų
išbandyti galimybes Lietuvoje ir čia pasilikti. Tai būtų aktualu specialistams iš
Brazilijos, Taivano, Australijos, kitų Pietryčių Azijos valstybių.
e. Plėsime projektą „International House Vilnius“ – koordinuotas paslaugas
aukštą pridėtinę vertę šalies darbo rinkoje kuriantiems užsienio talentams
vieno langelio principu teiksime kituose Lietuvos regionuose. Jis užtikrins
bendrą visoms institucijoms užsieniečių klientų aptarnavimo tvarką ir aukštą
jos kokybę.
Tvari parama augti
1. Užtikrinsime aukštųjų technologijų įmonių plėtrai reikalingą prieigą prie
finansavimo visose augimo stadijose, nepriklausomai nuo ES paramos cikliškumo.
Viena iš didžiausių aukštųjų technologijų sektoriaus problemų – netvarios investicijos.
Šio sektoriaus įmonių produktų kūrimas ir įvedimas į rinką gali užtrukti ne vienus
metus, todėl jam būtinas tęstinis ir ilgalaikis finansavimas.
2. Pritrauksime tarptautinius akceleratorius, kurie investuos į dešimtis naujų
Lietuvos startuolių ir padės jiems išaugti. Į Lietuvą jau pavyko pritraukti Silicio
slėnyje įsikūrusią amerikiečių bendrovę „Plug and Play“, kuruojančią 50 tūkst.
startuolių tinklą. Iki 2026 m. ji dirbs su pradedančiaisiais inovatyviais verslais ir padės
išaugti 60 vietos startuolių. Šiemet į Lietuvą pavyko pritraukti dar 2 tarptautinius
akceleratorius iš švietimo technologijų ir žaidimų industrijos.
3. Stiprinsime Finansinių technologijų (Fintech) sektoriaus galimybes užtikrinti
trūkstamą finansavimą jaunoms ir inovatyvioms įmonėms. Sieksime, kad
inovatyvioms, aukštą pridėtinę vertę galinčioms sukurti Fintech įmonėms Lietuva
taptų pirmuoju pasirinkimu, o valstybės institucijos laikytųsi bendros Fintech
10 Ekonomikos ir inovacijų ministerijos vertinimu, bent 2 Lietuvoje taikomus VDU uždirbantis specialistas per
metus sumoka daugiau nei 10 tūkst. eurų mokesčių, o metinė viešųjų paslaugų vertė šiam specialistui siekia kiek
daugiau nei 3 tūkst. eurų. Plačiau:
https://www.vz.lt/finansai-apskaita/2023/03/27/ekonomikos-ir-inovaciju-ministerijos-mokestines-alternatyvos-d
el-ko-stengsis-itikinti-finansu-ministerija
15
sektoriaus augimu suinteresuotos strateginės krypties, atsakingoms įmonėms
užtikrintų aiškią ir nuspėjamą reguliacinę aplinką bei verslo priežiūrą.
4. Padėsime verslui užmegzti ryšius su tarptautiniais rizikos kapitalo
investuotojais, siekiant paskatinti jų investicijas perspektyviose srityse. Pavyzdžiui,
Danijoje atsakinga agentūra aktyviai kontaktuoja su užsienio rizikos kapitalo fondais,
siekiant paskatinti jų investicijas į šalies startuolius prioritetinėse srityse.
5. Peržiūrėsime valstybės įsigijimų ir reguliacinę politiką, kad ji būtų palankesnė
aukštųjų technologijų plėtrai. Gynybos politikoje – tai pramoninio bendradarbiavimo
su mūsų gamintojais reikalavimų diegimas, klimato kaitos politikoje – pagalba verslui
diegti inovatyvius žiedinės ekonomikos sprendimus.
Inovacijų ekosistemos stiprinimas
1. Užtikrinsime nuoseklų prioritetinių inovacijų vystymo krypčių, išskirtų Lietuvos
sumanios specializacijos koncepcijoje, finansavimą ir jų politikos formavimą.
Turime nesiblaškyti ir užtikrintai stiprinti bei išnaudoti Lietuvos mokslo ir verslo
potencialą gyvybės mokslų, informacinių ir ryšių technologijų, inžinerinės pramonės
sektoriuose.
2. Investuosime į inovacijų plėtrą, kad kuo daugiau idėjų taptų komerciškai
pritaikomais, naudingais produktais.
a. Gerinsime tyrimų infrastruktūrą ir jos prieigą verslui mokslo centruose.
b. Sudarysime sąlygas inovatyviems verslams išbandyti savo produktus
viešajame sektoriuje, skatinsime institucijas teikti bandomojo reguliavimo
paslaugas. Tai ypač aktualu tokiuose greitai besivystančiuose aukštųjų
technologijų sektoriuose kaip sveikatos technologijos, kur tradiciniai
reglamentavimo procesai gali sulėtinti inovatyvių sprendimų įgyvendinimą.
c. Diegsime specializuotus akceleratorius ir inkubatorius, kurie užtikrintų verslų
augimui reikalingą infrastruktūrą, teiktų pagalbą inovacijų kūrimo ir
komercializacijos klausimais.
d. Plėsime smulkaus ir vidutinio verslo poreikiais paremtas priemones,
skatinančias imtis inovacinių veiklų.
e. Peržiūrėsime patentų politiką, siekiant sustiprinti mokslininkų motyvaciją
enterprenystei.
f. Atvirai vertinsime ir prisidėsime prie naujųjų technologijų, tokių kaip
kvantinės kompiuterinės technologijos, augimo potencialo, telkiant
ekosistemos dalyvius ir išnaudojant tarptautines galimybes.
3. Suteiksime naują impulsą mokslinių centrų, universitetų ir pramonės
bendradarbiavimui įgyvendindami misijomis grįstas mokslo ir inovacijų programas,
padėdami pritaikyti rinkai sukurtus produktus. Jų pagrindu įsteigti 3 centrai, kuriuose
bus vykdomi pažangūs žaliųjų, informacinių ir sveikatos technologijų moksliniai
tyrimai ir eksperimentinės plėtros projektai, kuriami inovatyvūs produktai. Sieksime,
kad misijomis grįstas mokslo ir verslo bendradarbiavimas išaugtų iš pilotinės fazės ir
įgytų makroekonominę reikšmę.
4. Peržiūrėsime įmonių veiklą reglamentuojančią teisinę bazę – ypač Lietuvos
akcinių bendrovių įstatymą, kad čia veikiantiems startuoliams, pasiekus globalios
16
kompanijos lygmenį, nereikėtų persikelti į užsienį dėl Lietuvos teisės aktų
nelankstumo. Pavyzdžiu gali būti ne tik JK ar Nyderlandai, bet ir Estija.
5. Peržiūrėsime šiuo metu galiojantį reguliavimą inovacijų srityse – gynybos
pramonėje, sveikatos technologijų, bioekonomikos, žaliojo kurso technologijų
sektoriuose. Laikysimės nuostatos, kad į naujų inovatyvių sričių reguliavimą turėtume
žiūrėti lanksčiau ir neformuoti joms reguliacinės politikos pagal jau nusistovėjusių
ekonomikos sektorių praktiką.
6. Plėsime valstybės vykdomus inovatyvius ir ikiprekybinius pirkimus, skirtus
moksliniams tyrimams ir inovacijoms. Europos Sąjungoje paprastai inovacijoms
diegti skiriama apie 2–5 proc. viešųjų pirkimų biudžeto.
7. Didinsime Lietuvos ekonomikos matomumą – daugiau išteklių skirsime
ekonominei diplomatijai, naujų eksporto krypčių paieškai.
a. Plėsime komercijos atašė tinklą bent iki 50-ies atstovų, taip pat rengsime
verslo misijas į JAV, Europą, Pietryčių Aziją, Afriką.
b. Rengsime verslui aktualias tarptautines konferencijas, orientuotas į aukštųjų
technologijų ekonomiką, vykdysime tarptautines kampanijas tikslinėse
eksporto rinkose Europoje, Amerikoje, Afrikoje, Ramiojo vandenyno regione.
c. Pasauliniuose aukštųjų technologijų slėniuose vystysime centrus, kurie padės
Lietuvos verslams užmegzti ryšius su partneriais, įsitvirtinti strategiškai
svarbiose užsienio rinkose.
Patraukliausia investicijoms šalis
Užsienio investicijos didina Lietuvos nacionalinį saugumą, kapitalo kiekį Lietuvoje,
atskleidžia naują žinojimą, kaip gaminti sudėtingus produktus, ir leidžia mūsų specialistams jį
perimti.
Lietuva negali pasiūlyti investuotojams žemų darbo kaštų, didelės rinkos ar milžiniškų
valstybės subsidijų, o logistiniai pranašumai, būnant tiltu tarp Rytų ir Vakarų, galutinai
nebeteko prasmės dėl Rusijos agresijos Ukrainoje.
Nors 2023 m. pabaigoje tiesioginės užsienio investicijos Lietuvoje siekė 33 mlrd. eurų, visgi,
atsižvelgiant į investicinių projektų sukurtas darbo vietas 1 mln. gyventojų, Lietuva (605)
atsilieka nuo Estijos (927) bei Latvijos (670). Pastarųjų metų geopolitinės tendencijos taip pat
rodo, kad šalys, besiribojančios su Ukraina ir Rusija, patiria didžiausią investicijų
traukimąsi.11
Vienintelės liekančios priemonės, kuriomis galime pritraukti pažangias įmones, –
kvalifikuotų darbuotojų pasiūla, valstybės institucijų profesionalumas ir glaudus
bendradarbiavimas bei investicinės aplinkos palankumas. Tai – faktoriai, kuriuos turime
tobulinti.
1. Formuosime pozityvią Lietuvos komunikaciją, kaip valstybės, kuri yra ne pafrontės
zona, bet viena saugiausių ir labiausiai pasirengusių apsiginti šalių pasaulyje, skirianti
daugiau nei 3 proc. BVP gynybai ir artėjanti link 4 proc. BVP tikslo. Esame
11 EY, Baltic Attractiveness Survey, 2024.
17
produktyvūs didžiausių žmonijos istorijoje saugumo ir ekonomikos aljansų nariai,
todėl turime kviesti čia kurtis pasaulinio lygio kompanijas, mokslo ir kultūros
atstovus.
2. Užtikrinsime kryptingas viešojo sektoriaus pastangas pritraukti investuotojus.
Visos viešojo sektoriaus institucijos – ministerijos, agentūros, savivaldybės, laisvosios
ekonominės zonos, diplomatai – dirbs investicijų pritraukimo klausimais vieningai,
lanksčiai, efektyviai.
3. Parengsime strategijas augančių sektorių plėtrai. Jos padės vystyti konkurencinius
pranašumus ir taps signalu investuotojams, kad valstybė yra pasiruošusi ilgalaikiam jų
vystymui, kurs patrauklią bei paruoštą aplinką pritraukti dideles įmones, kurios
investuoja į šias sritis. Lietuvos finansų technologijų sektoriaus sėkmė parodė, kaip
svarbu laiku įgyvendinti reikiamus sprendimus. Šiuo metu būtina suformuoti aiškesnę
viziją gynybos, žaliųjų technologijų sektoriuose.
4. Užtikrinsime esamų priemonių pritraukti aukštą pridėtinę vertę kuriančias
investicijas kryptingumą ir sieksime didesnio jų tikslumo. Lietuva šiuo metu
atsilieka nuo kitų regiono valstybių pagal finansinių paskatų konkurencingumą
pažangios gamybos investicijoms. Estijoje valstybės parama dotacijomis – vienas iš
esminių investicinės politikos elementų.12 Ši politika pasiteisina ir Lietuvoje – 2022
m. paskatas gavusios investuotojų įmonės sumokėjo 11 kartų daugiau mokesčių nei
joms išmokėta paramos.13
5. Plėsime pramoninėms investicijoms reikalingą infrastruktūrą. Lietuva susiduria
su išvystytų sklypų trūkumu ir dėl jų stokos 2016-2023 m. prarado bent 20 potencialių
investuotojų, kurie būtų investavę 1,2 mlrd. eurų.14
a. Sukursime potencialių vietų investicijoms duomenų bazę, iš kurios galima
būtų rinktis tinkamiausią projektui.
b. Padėsime sutvarkyti susisiekimą, kelius, elektros linijas, vedančias į teritorijas,
kur kuriamos naujos darbo vietos.
c. Padėsime įmonėms bendradarbiauti su kolegijomis ir universitetais, kad
vystant projektą lygiagrečiai būtų tikslingai apmokomi ir ruošiami
kompetentingi darbuotojai – tai atvers naujas galimybes kurtis gerai
apmokamoms darbo vietoms regionuose.
d. Padėsime vietos tiekėjams užmegzti ekonominius ryšius su užsienio
investuotojais, skatinsime investuotojus įsigyti reikalingus komponentus iš
vietos įmonių.
6. Lietuva pastaraisiais metais priėmė svarbius sprendimus gerindama aplinką
investuotojams. Žaliasis koridorius stambiems investiciniams projektams
pagreitino teisines procedūras – sieksime, kad šio modelio veikimo principai,
susiję su spartesne valstybės institucijų veikla, ilgainiui taptų įprasta praktika
visoms investicinėms procedūroms.
7. Vystysime laisvąsias ekonomines zonas, pramonės parkus ir pramonines teritorijas
perspektyviausiuose Lietuvos ekonomikos centruose. Dvigubai – iki 1054 hektarų –
14 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 37.
13 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 36.
12 Plačiau: www.investinestonia.com/business-in-estonia/taxation/grants-available-to-foreign-investors
18
padidinsime Kauno LEZ. Prognozuojama, kad nuo iki 2040-ųjų metų, pritraukus
naujų investicijų projektų, dėl to valstybės biudžetas bus papildytas 4,3 mlrd. eurų
mokesčių.15
8. Sukursime turizmo laisvas ekonomines zonas regionuose, padėsiančias pritraukti
turizmo investicijas juose. Turizmą koordinuojanti institucija „Keliauk Lietuvoje“
taps turizmo politikos kompetencijų centru, vykdančiu proaktyvią turizmo skatinimo
veiklą. Tęsime turizmo sektoriaus skaitmenizaciją.
Daugiau galimybių kurti ir užsidirbti
Žemu ekonominiu išsivystymu ir pigia darbo jėga besiremiantys konkurenciniai pranašumai
ekonomikoje yra vakar dienos aktualijos, tačiau aukštą pridėtinę vertę gali kurti ne tik
pažangiausi sektoriai – produktyvesnės gali būti visos ekonomikos šakos.
Aukštųjų technologijų sektoriuose net labiausiai išsivysčiusiose šalyse dirba mažuma
darbuotojų, todėl, nekuriant paskatų tradicinės ekonomikos modernizacijai, įmonėms bus
sunkiau pasiūlyti konkurencingus, užsienio rinkose paklausius produktus – dėl to mažės
šalies ekonominis augimas, didės regioninė atskirtis ir socialinė nelygybė.
Ekonomikos augimą stabdo ir darbuotojų trūkumas. Europos Komisijos naujausiose
rekomendacijose pastebima, kad, nepaisant vienos didžiausių aukštąjį mokslą įgijusių asmenų
dalies, mūsų įmonėms trūksta darbuotojų su darbo rinkai reikalingais įgūdžiais. 72 proc.
įmonių kvalifikuotų darbuotojų trūkumas – vienas iš pagrindinių stabdžių spartesnei plėtrai.16
Turime išnaudoti visą ekonomikos potencialą integruodami inovacijas į visus ūkio sektorius,
padėdami įmonėms atrasti naujas rinkas ir tiksliau investuoti į darbuotojų perkvalifikavimą,
kvalifikacijos kėlimą, kad jie įgytų aukštesnę vertę kuriančius įgūdžius.
Naujos galimybės kurti verslą
1. Sieksime plėsti įmonių galimybes pritraukti trūkstamą finansavimą sudarydami
galimybes vystytis inovatyviems Fintech sektoriaus kapitalo rinkų instrumentams,
pritraukdami daugiau rizikos kapitalo investuotojų. Plėtosime garantijų sistemą,
padedančią verslams, ypač mažoms ir vidutinėms įmonėms, gauti paskolas. Europos
investicijų banko duomenimis, 37 proc. Lietuvos įmonių finansavimo galimybių
prieinamumas yra viena iš ilgalaikių kliūčių investicijoms. Išorinio finansavimo
trūkumas siekia apie 738 mln. eurų – tai sudaro daugiau nei 1 proc. šalies BVP.
17 22
proc. įmonių Lietuvoje (ES vidurkis – 15 proc.) nurodo, kad joms pablogėjo banko
paskolų prieinamumas.18
18 Europos Komisijos šalies ataskaitos: Lietuva 2024, 17.
https://economy-finance.ec.europa.eu/document/download/b2eea0d9-a516-4153-82ac-66d150d1ce7e_en?filena
me=SWD_2024_615_1_EN_Lithuania.pdf
17 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 43.
16 Europos Komisijos šalies ataskaitos: Lietuva 2024, 16.
https://economy-finance.ec.europa.eu/document/download/b2eea0d9-a516-4153-82ac-66d150d1ce7e_en?filena
me=SWD_2024_615_1_EN_Lithuania.pdf
15 Lietuvos Respublikos ekonomikos ir inovacijų ministerijos 2023 metų veiklos ataskaita, 2024, 37.
19
2. Įgyvendinsime investicijų smulkioms įmonėms planą. Su didžiausiu lėšų stygiumi
susiduria maži ir vidutiniai verslai.19 Remdamiesi Jungtinės Karalystės gerąja
patirtimi, sieksime pagerinti jaunų verslų galimybę pritraukti nebankinių investicijų
plėtrai.
Investuotojams ir verslams, atitinkantiems šiuos kriterijus:
Investuotojams, investuojantiems į schemoje dalyvaujančias įmones:
➔ investuotojas yra privatus asmuo;
➔ investuotojas nėra ir savo investicijų dėka netampa kontroliuojantis.
Įmonėms, siekiančioms pritraukti lėšų per programą:
➔ įmonė gyvuoja ne daugiau nei dvejus metus;
➔ įmonė registruota Lietuvoje;
➔ įmonė turi iki 25 darbuotojų;
➔ įmonė turi mažiau nei 200,000 EUR vertės turto.
Svarstysime pritaikyti šias lengvatas:
➔ 50 proc. investuotos sumos nuskaičiuojama nuo investuotojo gyventojų
pajamų mokesčio, investuojant iki 100 000 Eur;
➔ kapitalo grąžos mokesčio lengvata kapitalo grąžą reinvestuojant;
➔ dalinė mokesčių grąža investicijai nepasisekus, siekiant investiciją padaryti
finansiškai patrauklesnę.
3. Kursime galimybes pradedančiam smulkiam verslui. Stiprinsime programas,
orientuotas į žmones, norinčius užsiimti savarankiška veikla, kurios suteiks praktinių
verslo, finansinės apskaitos, finansinių įrankių valdymo žinių, įgūdžių, kaip kurti ir
valdyti verslą elektroninėje erdvėje, palengvins kokybiškų įrankių įsigijimą.
a. Visoje Lietuvoje plėsime Spiečiaus centrus, kuriuose norintys pradėti ir kurti
savo verslus gaus individualią pagalbą plėtros klausimais, galės pasinaudoti
suteikta vieta darbui.
b. Vystysime programas jaunimui ištestuoti savo verslo idėjas ekspertams
padedant ir įgyti verslo vystymo žinių, kurios vėliau galės būti panaudojamos
vystant realią vertę kuriančius produktus. Tai suteiks galimybes jaunimui
sužinoti savo potencialą rinkoje, rasti trūkstamus komandų narius, įgyti
reikalingų kompetencijų ir pristatyti savo verslo idėją potencialiems
investuotojams.
c. Sieksime Spiečiaus ir regioninių „International House“ centrų sinergijos
padedant iš užsienio grįžusiems lietuviams lengviau pradėti verslus Lietuvoje.
4. Remsime mažų ir vidutinių verslų įsitraukimą į tarptautines grandines, gaminių
ir paslaugų sertifikavimą, dalyvavimą tarptautinėse parodose.
5. Skatinsime skaitmeninių technologijų diegimą versluose, darbuotojų skaitmeninių
kompetencijų ugdymą. Stiprinsime skaitmeninių paslaugų verslui pasiūlą, taip
didindami verslo produktyvumą ir mažindami administracinę naštą.
19 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 43.
20
Konkurencingi darbuotojų įgūdžiai
1. Stiprinsime profesinio ugdymo ryšius su privačia iniciatyva. Profesinės mokyklos,
Užimtumo tarnyba ir verslas turi veikti kaip viena ekosistema – būtinas jų glaudesnis
bendradarbiavimas, kad įmonių poreikius lydėtų joms aktualios mokymo programos.
Inicijuosime nacionalines lanksčias gamybos, inžinerijos pramonei aktualias
individualizuoto mokymo programas, kurios būtų glaudžiai suderintos su
besikuriančių ar reikšmingą plėtrą planuojančių įmonių poreikiais ir nuolat
vertinamos. Toks verslo ir profesinio orientavimo institucijų bendradarbiavimo
modelis padės darbuotojams efektyviai persiorientuoti prisiderinant prie
automatizuotos gamybos poreikių, o verslui leis lengviau planuoti plėtrą. Sukursime
paskatas steigti bendrus verslo ir viešojo sektoriaus (savivaldos) fondus, skirtus
verslui prisidėti prie reikalingiausių profesinio ir aukštojo mokslo programų dėstytojų
ir (ar) studentų stipendijų.
2. Užimtumo tarnybos programose didesnį dėmesį skirsime skaitmeninių
technologijų sritims, užtikrinsime galimybes naudotis pripažintomis skaitmeninėmis
mokymosi platformomis.
3. Skatinsime privataus sektoriaus iniciatyvas specialistams rengti (tokias kaip
vidinės akademijos). Šios iniciatyvos galėtų reikšmingai prisidėti prie trūkstamų
aukštos kvalifikacijos specialistų trūkumo mažinimo.
4. Airijos pavyzdžiu įdiegsime mikrokredencialais grįstą kompetencijų pripažinimo
sistemą, kuri bet kuriame gyvenimo etape leis sumažinti skirtumus tarp
akademinių ir praktinių žinių. Tokia sistema leis gauti oficialų sertifikatą ir rinktis
akredituotus kursus aukštosiose mokyklose bei sudarys sąlygas tęstiniam,
lankstesniam, individualizuotam profesiniam tobulėjimui.
Paprasti ir prognozuojami mokesčiai
Pastaraisiais metais mokesčių politikoje – chaosas ir nesusikalbėjimas, pernelyg daug
nepagrįstų ir per ilgai besitęsusių bandymų keisti mokesčius, didinti juos įvairioms gyventojų
grupėms. Pavyko sustabdyti socialiai neteisingas iniciatyvas didinti nekilnojamojo turto,
automobilių, pridėtinės vertės mokesčius, kurie būtų nugulę ant dirbančių žmonių pečių,
sumažinę jų uždirbamas pajamas.
Žvelgiant plačiau – nerimą kelia mokestinės aplinkos nestabilumas. 2020-2023 m. iš viso
buvo priimti 59 mokesčių pakeitimai ir pateiktas 461 pasiūlymas ką nors keisti. Dažni
mokesčių pakeitimai daro mokesčių sistemą sudėtingesnę – tai didina administracinę naštą,
komplikuoja jos supratimą paprastam vartotojui. Nuolatinės diskusijos dėl mokesčių ateities
apsunkina įmonių sprendimus dėl ilgalaikės plėtros, smukdo šalies konkurencingumą
kaimyninių valstybių atžvilgiu.
Tikime mokesčių sistema, kuri yra paprasta ir nuspėjama, motyvuojanti žmones imtis
ekonominės veiklos, o ne tampa kliūtimi jai ar stumia į šešėlį. Mokesčių politikoje vengsime
radikalių pokyčių ar mokesčių didinimo specifinėms gyventojų grupėms, tačiau palaikysime
Europos Sąjungos Žaliuoju kursu grįstą nuosaikią ekologinių mokesčių perspektyvą,
nepagrįstų, socialiai neteisingų išimčių mokesčių sistemoje laipsnišką mažinimą.
21
Mokesčių politikos principai
1. Gynybos finansavimui – 4 proc. BVP. Nuoseklūs darbai stiprinti Lietuvos saugumą
yra svarbus mūsų visų tikslas. Ruošiantis JAV prezidento rinkimų rezultatams,
atsakant į Rusijos karinę agresiją Ukrainoje, Lietuva turi ambicingai finansuoti savo
gynybą ir būti pavyzdžiu visoms regiono šalims. Sieksime, kad 4 proc. BVP gynybos
finansavimo siekis būtų įrašytas į politinių partijų susitarimą dėl gynybos
sustiprinimo. Tam būtina pasitelkti Gynybos fonde numatytus finansavimo šaltinius,
taip pat laipsniškai plėsti ekonomikos augimui netrukdančius taršos mokesčius bei
nuosaikiai skolintis20
. Kartu su partneriais Europos Sąjungoje sieksime, kad gynybai
skolintoms lėšoms negaliotų 3 proc. biudžeto deficito ribos taisyklė, o paskoloms būtų
taikomos europinės garantijos dėl mažesnių skolinimosi kaštų.
2. Mokesčių sistema – aiški ir prognozuojama.
a. Mokestiniai pasiūlymai bus formuojami siekiant tapti konkurencingiausia
ekonomika regione.
b. Įmonėms ir darbuotojams būtina suteikti mokestinį stabilumą ir aiškumą,
todėl, nesant ypatingų aplinkybių, mokesčių sistema turėtų būti nekeičiama po
pirmų naujo Seimo kadencijos metų.
c. Reikšmingai administracinę naštą žmonėms, verslui keičiantys sprendimai
turės būti skelbiami iš anksto suteikiant bent pusmečio laikotarpį visiems
pasiruošti.
d. Nauji mokesčių pakeitimai privalės būti pakankamai aiškūs, kad reikėtų kuo
mažiau jų taikymą aiškinančių komentarų.
3. Nepritarsime neracionaliai sumodeliuotam mokesčių didinimui ar naujų
mokesčių įvedimui. Užkirsime kelią ketinimams apmokestinti žmonių pirmą būstą,
nes Lietuvoje 9 iš 10 gyventojų turi nuosavą būstą, kai Europos Sąjungos vidurkis –
70 proc., o 6 iš 10 gyvena daugiabučiuose, kai Europos Sąjungoje – tik 46 proc.21
Šiuo metu galiojančią Nekilnojamojo turto mokesčio tvarką galime tobulinti, tačiau ji
neturi tapti našta daugumai gyventojų.
4. Mokesčiai savarankiškai dirbantiems neturi būti vienodinami į didėjimo pusę.
Būtinas detalus bet kokios iniciatyvos šioje srityje įvertinimas, atsižvelgiant į tai, kad
savarankiško darbo formos yra paprasčiausias būdas legalizuoti veiklą ir išeiti iš
šešėlio.
5. Siekdami mokesčių prognozuojamumo ir depolitizavimo, nuosekliai indeksuosime
visus svarbiausius mokestinius dydžius.
a. Neapmokestinamas pajamų dydis palaipsniui turėtų susilyginti su minimalia
mėnesine alga – tai užtikrintų didėjančias mažiau uždirbančiųjų pajamas.
b. Sieksime susieti minimalią algą su darbo našumu. Metais, kai darbo našumas
auga sparčiau nei vidutinis darbo užmokestis, minimalios algos augimas galėtų
būti didesnis, o metais, kai darbo našumas auga lėčiau, – mažesnis.
21 Plačiau:
https://ec.europa.eu/eurostat/statistics-explained/index.php?title=Living_conditions_in_Europe_-_housing
20 Lietuvos valdžios skola paskutinį praėjusių metų ketvirtį siekė 38 proc. šalies BVP ir buvo viena iš mažiausių
visoje ES, kurios vidurkis siekia 82 proc. Plačiau:
https://ec.europa.eu/eurostat/web/products-euro-indicators/w/2-22042024-bp
22
c. PVM ribą, nuo kurios privalu registruotis PVM mokėtoju, susiesime su šalies
infliacijos rodikliu, nustatant maksimalią apyvartos ribą, kurią būtų galima
taikyti nederinant su Europos Sąjunga.
6. Ryžtingiau suvaldysime kontrabandą ir sudarysime galimybes žmonėms išeiti iš
šešėlinės ekonomikos. Lietuvoje 2021 m. PVM atotrūkis sudarė 14,5 proc. ir siekė
800 mln. eurų. Blogiau – tik Rumunijoje, Bulgarijoje, Maltoje. Estijoje PVM
atotrūkis 2021 m. sudarė vos 1,4 proc.22 Analogiškai prastai regione atrodome
nagrinėjant cigarečių kontrabandos statistiką – Lietuvoje kontrabandinių cigarečių
dalis siekia iki 28 proc., Latvijoje – 19 proc. Sumažinus kontrabandos dalį bent 1
proc. valstybės biudžetas galėtų gauti papildomai 2,8 mln. eurų pajamų.23 Visgi per
pastaruosius keletą metų pavyko pasiekti ir tam tikro progreso – uždaryti 4 iš 6
pasienio punktų su Baltarusija, per kuriuos keliaudavo nemaža dalis kontrabandos,
Kenos pasienio punkte pradėjo veikti rentgeno kontrolės sistema, diegtos paskatos
žmonėms trauktis iš šešėlio.
a. Toliau sieksime griežtesnių apribojimų iš ne ES valstybių importuojamoms
cigaretėms, įrengsime rentgeno kontrolės sistemas Stasylos ir Kybartų stotyse.
b. Skatindami šešėlio mažėjimą skatinsime sudaryti galimybes prekybos vietose
atsiskaityti ne tik grynais pinigais, plačiau taikysime atvirkštinio PVM taisyklę
ten, kur stebimas didžiausias PVM grobstymas.
7. Visos mokestinės lengvatos bus įvedamos iš anksto numatytam laikotarpiui ir
prieš pratęsimą turės būti atliekamas lengvatos poveikio vertinimas, siekiant
išsiaiškinti, ar lengvata pasiteisino.
Ekonomikos augimą skatinanti mokesčių sistema
1. Sieksime plokščio, visiems gyventojams vienodo GPM tarifo. Šiuo metu nustatytas
32 proc. GPM tarifas aukštas pajamas uždirbantiems asmenims turi neigiamų
pasekmių valstybės konkurencingumo politikai, todėl jį panaikinsime. Aukštesnes
pajamas gaunančių asmenų papildomas apmokestinimas mažina paskatas investuoti į
naujų verslų kūrimą, aukštos kvalifikacijos darbuotojų pritraukimą, Lietuvos darbo
našumo augimą, ilguoju laikotarpiu – ir visų darbuotojų atlyginimų augimą. Įvedus
plokščią GPM tarifą, sugrąžintume ir teigiamą SODROS lubų poveikį talentų
pritraukimui ir išlaikymui, kuris buvo eliminuotas įvedus dabar galiojantį padidintą
GPM tarifą. Mokesčių sistemos progresyvumas vis vien bus išlaikytas NPD ribose ir
liks palankiu gaunantiems mažesnes pajamas.
2. 0 proc. pelno mokestis reinvestuojamam pelnui, kad būtume patraukliausi
investicijoms Baltijos regione. Reinvestuojamo pelno neapmokestinimas leis verslams
paspartinti plėtrą, diegti jų poreikius atitinkančius vadybinius ir technologinius
sprendimus. Investicijos į infrastruktūrą, apyvartines lėšas, mokymus, kvalifikacijos
kėlimą, naujų procesų diegimą, naujų rinkų paiešką ar įsitvirtinimą jose,
eksperimentinių produktų kūrimą turi būti laikomi vertę keliančiais investiciniais
projektais. Šis modelis padidintų Lietuvos mokestinės aplinkos konkurencingumą,
padėtų pritraukti naujas investicijas ir skatintų vidaus rinkos vartojimą.
23 Nielsen, Tuščių pakelių tyrimo preliminarūs duomenys, 2024 m. II k.
22 Plačiau:
https://www.vz.lt/finansai-apskaita/2023/10/26/naujausias-ek-ivertis-pvm-atotrukis-lietuvoje--ketvirtas-didziaus
ias-es
23
3. Skatinsime įmonių augimą taikydami Pasaulio Banko rekomenduotą ribinį pelno
mokesčio modelį, kuomet iki nustatytos ribos24 įmonės mokėtų 6 proc. tarifą, o
viršijus ribą tik nuo dalies, kuri ją viršija, būtų mokamas 16 proc. tarifas. Taip būtų
išlaikomi šiuo metu taikomi pelno mokesčio tarifai, tačiau išsprendžiama įmonių
telkimosi ties lengvatine riba problema ir panaikinamos paskatos nedeklaruoti dalies
pajamų. Nelikus slenksčio, nuo kurio pelno mokestis išauga tris kartus, bus
skatinamas laisvesnis įmonių augimas.
4. Diegsime smulkiajam verslui patogų būdą administruoti mokesčius įvesdami
smulkiojo verslininko sąskaitą. Tai – automatizuotas mokesčių mokėjimo
sprendimas dirbantiems su verslo liudijimais, užsiimantiems nuoma, individualia
veikla. Sukursime paskatas smulkiajam verslui pereiti prie atsiskaitymo elektroninėje
erdvėje pasiūlydami rinkoje esančius programėlių sprendimus, kurie susietų bankus ir
mokesčių inspekciją į vieną apskaitos modelį.
5. Pradedančiam verslui – 0 proc. pelno mokesčio tarifas pirmiems dvejiems
veiklos metams. Mokant pelno mokestį, šiuo metu yra taikoma 0 proc. mokesčio
lengvata pirmiems veiklos metams naujam smulkiam verslui, tačiau vidutiniškai
tokios naujos įmonės tampa pelningos po antrų metų. Pirmus dvejus metus įprasta
įmonė investuoja į savo veiklą bei per tą laiką gautą pelną reinvestuoja. Remiantis
Eurostat duomenimis, Lietuvoje apie 60 proc. naujai įsikūrusių įmonių išgyvena
pirmuosius veiklos metus, o apie 47 proc. – ir antruosius. Per pirmuosius dvejus
veiklos metus netenkame pusės naujų verslų, todėl neapmokestindami pelno pirmus
dvejus metus padėtume įmonėms greičiau augti bei išsilaikyti rinkoje sunkiausiu
laikotarpiu. Trečiaisiais veiklos metais jau būtų taikomas lengvatinis pelno mokesčio
tarifas.
6. Palaikysime ekonomikos augimui netrukdančius taršos mokesčius ir jų lengvatų
peržiūrą. Palaikysime nuosaikų ir laipsnišką CO2 dedamosios didėjimą akcizų
tarifuose, peržiūrėsime akcizo lengvatą žaliajam dyzelinui, naudojamam žemės ūkyje.
Dėl jos kasmet biudžete nesurenkami bent 80 mln. eurų. Palaikysime atliekų
deginimo mokestį, kuris skatintų žiedinės ekonomikos plėtrą.
Laisvė nuo biurokratinės naštos
Pastarųjų kelerių metų įdirbis tobulinant verslo aplinką davė pozityvių rezultatų – per
pastaruosius ketverius metus administracinė našta sumažėjo 33 mln. eurų. Nuolatinis
priežiūros institucijų veiklos vertinimas, institucijų darbuotojų mokymai ir konsultavimas –
tai keletas priemonių, kurios leido siekti efektyvios, aukštus priežiūros standartus
atitinkančios institucijų veiklos, gerino verslo aplinką ir mažino dėl priežiūros įmonėms
tenkančią naštą.25 Tačiau dar yra sričių, kuriose priežiūrą turime tobulinti.
25 Plačiau:
https://eimin.lrv.lt/lt/ziniasklaidai/naujienos/gereja-verslo-aplinka-prieziuros-institucijos-ir-verslas-atranda-bend
ra-kalba/
24 Riba, nuo kurios priklauso tarifo dydis, siektų 38,5 tūkst. eurų pelno (ši riba apskaičiuota remiantis 250-300
tūkst. eurų apyvartą generuojančių įmonių pelnų vidurkiu) arba apskaičiuojamas proporcingai 300 tūkst. eurų
pajamų.
24
Verslo priežiūrą Lietuvoje šiandien vykdo 45 valstybinės priežiūros institucijos, 60
savivaldybių administracijų. Augantis priežiūros specialistų skaičius siekia daugiau nei 6470.
Priežiūrai kasmet skiriamas biudžetas siekia bent 133 mln. Eur. Per metus atliekama daugiau
nei 132 tūkst. įvairių patikrinimų, iš kurių 43 proc. – neplaniniai, išlieka neplaninių
patikrinimų skaičiaus augimo tendencija.26
Vis dar didelė dalis verslo priežiūros institucijų savo tikslu ir veiklos efektyvumo kriterijumi
laiko pažeidimų ir skirtų baudų skaičiavimą.27 Pradėjus skaičiuoti ne tik „popierizmą“, bet ir
kitas prisitaikymo prie reguliavimo išlaidas (būtinybę pirkti įrangą, samdyti papildomus
darbuotojus ir pan.), paaiškėjo, kad pernai jas sumažino tik 2 iš 44 institucijų.28
Priimant naujus reguliavimus, būtina vadovautis proporcingumo principu, kad teisėkūros
tikslai būtų pasiekiami minimaliais kaštais verslui ir visai visuomenei. Mūsų tikslas –
atsidurti tarp TOP-10 šalių Pasaulio banko Business Ready (B-Ready) indekse, kuris startuos
šių metų pabaigoje ir žymės valstybių pažangą gerinant verslo aplinkos kokybę.
1. Nustatysime konkrečius tikslus sumažinti administracinę naštą ir prisitaikymo
išlaidas visoms valstybės institucijoms ir jų pavaldžių įstaigų vadovams.
2. Formuojant Lietuvos pozicijas dėl inicijuojamų Europos Sąjungos teisės aktų,
sieksime mažesnės administracinės naštos ir prisitaikymo išlaidų verslui ir
žmonėms. Didelė dalis prisitaikymo prie naujų reguliavimų naštos atkeliauja iš
Europos Sąjungos kilmės teisės aktų, todėl dar derybų metu institucijoms svarbu
aktyviai ginti valstybės prioritetus, o perkeliant į nacionalinę teisę – nepridėti
papildomų nebūtinų reguliavimų.
3. Iki minimumo eliminuosime verslo ir visų žmonių patiriamą priežiūros naštą,
toliau mažinsime privačiai iniciatyvai tenkančias prisitaikymo prie reguliavimo
išlaidas. Priežiūros institucijų veiklą orientuosime į pagalbos ir konsultacijų teikimą.
a. Reguliariai stebėsime reguliavimo priemonių efektyvumą ir naikinsime arba
koreguosime nepasiteisinusias valstybės intervencijos į rinką priemones.
Didelį dėmesį priimant sprendimus skirsime poveikio vertinimo rezultatams,
ypač tuo atveju, jei jie indikuoja neigiamą poveikį verslo sąlygoms,
didėjančias prisitaikymo prie reguliavimo išlaidas.
b. Įmonės turėtų būti iš anksto informuojamos apie patikrinimus, būtina plačiau
naudoti kontrolinius klausimynus, kad verslas galėtų pasirengti patikrinimui.
c. Informacija apie teisėkūros reikalavimus turės būti išdėstyta paprastesne
kalba, sisteminama ir nuolat atnaujinama vienoje vietoje. Institucijos privalės
pateikti teisės aktų, gairių išaiškinimus, kad neatsirastų dviprasmio jų
išaiškinimo taikant galimybių.
d. Skiriant poveikio priemones, būtina daug labiau atsižvelgti į pažeidimo pobūdį
ar padarytos žalos mastą, o, skyrus pažeidimą, užtikrinti įmonių teises –
dalyvauti pažeidimo tyrime, teikti paaiškinimus, susipažinti su tyrimo
medžiaga.
28 Lietuvos Respublikos ekonomikos ir inovacijų ministerija, Administracinės naštos ir prisitaikymo prie
reguliavimo išlaidų stebėsenos ataskaita, 2023.
27 Lietuvos Respublikos ekonomikos ir inovacijų ministerija, „Švieslentė 2022. Priežiūros institucijų pažangumo
vertinimo ataskaita“, 2023 m.
26 Plačiau: https://eimin.lrv.lt/lt/veiklos-sritys/verslo-aplinka/verslo-prieziuros-politika/svieslente/
25
4. Valstybės institucijos negalės reikalauti iš gyventojų ir įmonių pakartotinai teikti
informaciją, kuri jau buvo pateikta anksčiau kitoms institucijoms arba yra viešai
pasiekiama.
5. Užtikrinsime, kad būtų laikomasi principo „kiek plius, tiek minus“, pagal kurį bet
kokia nauja reglamentavimo našta būtų kompensuojama pašalinant lygiavertę tos
pačios politikos srities naštą.
6. Taikysime smulkaus ir vidutinio verslo testą. Priimant privačiai iniciatyvai
aktualius teisėkūros sprendimus, sieksime, kad institucijos įvertintų jų poveikį ir
prisitaikymo kaštus teisinių ir administracinių pajėgumų dažnai stokojančiam
smulkiam ir vidutiniam verslui. Didinsime valstybės institucijų lankstumą prižiūrint
jaunus verslus – jauno verslo statusą turinčioms įmonėms prieš sankcijų taikymą
visuomet pirmiausia turės būti pasiūloma pagalba ir konsultacijos.
7. Vertinant planuojamų patikrinimų kaštus bei naudą, verslo priežiūra bus grįsta
duomenimis ir orientuota į didžiausios žalos prevenciją. Priežiūros institucijose
privalės būti nustatytas aiškus rizikos vertinimo procesas, atliekamas prižiūrimų
subjektų, ir veiklos sričių rizikingumo vertinimas, o priežiūros procesai inicijuojami
pagal rizikingumo rodiklius.
Lietuva – žaliųjų inovacijų centras
Keičiantis klimatui, pasaulyje vis didesnę reikšmę įgis žaliųjų technologijų paklausa. Žaliąjį
kursą jau paskelbė Europos Sąjunga – anksčiau ar vėliau panašia kryptimi seks ir kiti.
Prognozuojama, kad iki 2050-ųjų kertinių klimatui neutralių technologijų rinkos vertė išaugs
beveik 8 kartus – iki daugiau nei 9 trilijonų eurų.29 Žalioji kryptis atveria galimybes kurti
naujas darbo vietas ir ekonomikos augimo šaltinius.
Visgi pagal ES ekologinių inovacijų indeksą Lietuva šiandien yra tik 17. Išteklių
panaudojimo efektyvumas mūsų pramonėje taip pat santykinai žemas, o pakartotinis
medžiagų panaudojimas yra apie 3 kartus žemesnis nei ES (4 proc., palyginti su 11,5 proc.
2022 m.). Tai reiškia, kad 96 proc. visų medžiagų nėra panaudojamos pakartotinai – turime
daug neišnaudotų galimybių tobulinti atliekų perdirbimo sistemą, skatinti antrinių žaliavų
naudojimą gamyboje.
Gebėjimų panaudoti susikaupusias antrines žaliavas plėtra ne tik turėtų teigiamą poveikį
aplinkai, bet ir padidintų konkurencingumą sumažinant gamybos sąnaudas ir priklausomybę
nuo nepastovių žaliavų rinkų.
Diegiant žaliųjų inovacijų politiką, labai svarbu nepaskęsti valstybinės biurokratijos ir
išskaidytos atsakomybės labirintuose. Europos Komisija pastebi, kad Lietuvoje trūksta
aiškumo dėl Žaliojo kurso perkėlimo į įstatymų bazę Lietuvoje, informacijos įmonėms ir
žmonėms reikia ieškoti patiems, kyla rizikos nežinoti visų galimybių ar blogai interpretuoti
reikalavimus.30
30 Europos Komisijos šalies ataskaitos: Lietuva 2024, 53-56.
https://economy-finance.ec.europa.eu/document/download/b2eea0d9-a516-4153-82ac-66d150d1ce7e_en?filena
me=SWD_2024_615_1_EN_Lithuania.pdf
29 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 16.
26
Kitoms šalims jau dabar aktyviai įsitraukus į Europos žaliojo kurso tikslus ir technologijų
vystymą, turime imtis spartesnio veiksmų plano, kad spėtume paversti Lietuvą žaliųjų
inovacijų centru.
1. Parengsime ir įgyvendinsime į aukštą pridėtinę vertę ir žiediškumą orientuotos
bioekonomikos transformacijos strategiją, kad medienos, maisto sektoriuose iš
žaliavų ir mažos pridėtinės vertės gaminių eksportuotojų taptume sudėtingų produktų
gamybos centru ir rastume efektyvius būdus panaudoti susidariusias antrines žaliavas.
Maisto technologijų (Foodtech) srityje sieksime pritraukti užsienio investicijas ir tapti
alternatyvių baltymų, iš kurių vėliau gaminami mėsos pakaitalai, centru. Šiandien
Lietuvos bioekonomikos sektorius dar 3-4 kartus produktyvumu atsilieka nuo tokių
valstybių kaip Danija ir daugiau nei pusantro karto nuo Europos Sąjungos vidurkio.31
2. Plėsime praktinių technologinių žinių apsikeitimo platformą, kurioje susiburtų
viešojo sektoriaus ir verslo įmonės, kurioms reikia naujų klimato kaitos technologinių
produktų, ir rinkai tokius sprendimus siūlantys startuoliai, maži verslai.
3. Transformuosime laisvąsias ekonomines zonas ir pramonės parkus, kad jie būtų
pritaikyti klimatui neutralioms įmonėms. Tam būtina sukurti daugiau
atsinaujinančios energijos šaltinių ir sudaryti galimybes verslams gauti antrinių
žaliavų iš jas panaudojusių kitų Lietuvoje veikiančių įmonių. Taip ne tik pagerinsime
klimato kaitos rodiklius, bet ir sukursime naujus konkurencinius pranašumus
pritraukiant investicijas.
4. Toliau skatinsime atsinaujinančių energijos išteklių plėtrą ir energijos vartojimo
efektyvumą didinančių gamybos technologijų diegimą pramonės įmonėse.
Palaikysime aplinkai palankių produktų ir technologijų kūrimą smulkaus ir vidutinio
verslo įmonėse.
5. Padėsime įmonėms pritaikyti gamybines linijas antrinėms žaliavoms, testuoti ir
sertifikuoti produktus. Tikslingai skatinsime įmonių investicijas į MTEP veiklas kurti
efektyvesnes žaliavų perdirbimo technologijas.
6. Litis, kobaltas ir nikelis naudojami baterijoms gaminti; galis naudojamas saulės
baterijų plokštėse; neapdorotas boras naudojamas vėjo jėgainių technologijoms – visų
šių atsinaujinančios energetikos objektų gyvavimo trukmė ribota, todėl vystysime
žaliavų gavimo, perdirbimo ir tiekimo grandinių užtikrinimo programą, kad
galėtume perdirbti sukauptas žaliavas ir taip užsitikrinti jų tiekimą pramonei bei
mažinti priklausomybę nuo importo.
7. Padėsime verslui užtikrinti ekologinį gaminių projektavimą nuo pirmųjų žingsnių,
kad verslo kūrėjai nuo pat pradžių turėtų aiškius kriterijus, kaip turi atrodyti tvarumo
reikalavimus atitinkantis produktas. Siekdami įgyvendinti neutralios klimatui
ekonomikos ambiciją, turime permąstyti visą pramonės grandinių ekosistemą, išmokti
skaičiuoti, kokį pėdsaką mūsų veikla palieka gamtai. Gaminami produktai turi visų
pirma būti ekologiškai projektuojami, kad galėtų tarnauti ilgesnį laiką ir būti paprastai
perdirbami. Tam reikia ekologinio projektavimo, taršos mažinimo visame gamybos
cikle gebėjimų ir patirties.
31 Investuok Lietuvoje, „Lietuvos ekonomikos akceleracija: strateginės gairės sparčiam augimui.“, 2024, 46.
27
Baltijos jūros ekonomikos plėtra
Lietuva turi unikalią galimybę tapti tvarios mėlynosios ekonomikos lyderiu Baltijos regione.
Tam reikia sukurti tvirtą teisinį ir strateginį pagrindą, kuris skatintų inovacijas ir darbo vietų
kūrimą šioje srityje. Bendradarbiaujant su tarptautinėmis organizacijomis ir vietiniais
verslais, efektyviai panaudosime šalies pakrantės ir Baltijos jūros potencialą, siekdami
ilgalaikio ekonominio augimo ir aplinkos tvarumo. Teikiame darbų planą būtent šiai
kadencijai, numatydami poreikį strateginiam planavimui.32
1. Sukursime tvirtą teisinį ir strateginį pagrindą mėlynosios (jūrinės) ekonomikos
plėtrai. Šiuo metu nėra sutariama nei dėl jos apibrėžimo, nei dėl strategijos ir tai
neleidžia aktyviau skatinti tvarios mėlynosios ekonomikos. Suformuosime ambicingą
į tvarumą ir inovacijas bei produktyvumo didinimą orientuotą Baltijos jūros
ekonomikos strategiją.
2. Klaipėdos uoste bei visoje šalyje kursime vandenilio infrastruktūros ekosistemą,
visų pirma pritaikydami ją laivams ir sunkiajam transportui – sunkvežimiams ir
autobusams. Siekdami didinti Klaipėdos uosto konkurencingumą, pradėsime pietinės
jo dalies splėtrą, sudarant sąlygas įrengti žaliosios energetikos terminalą, jūrinio vėjo
jėgainių aptarnavimą ir žaliojo laivų perdirbimo, naudojant modernią automatizuotą
pjaustymo sistemą, centrą.
3. Skatinsime tvarią mėlynąją ekonomiką, inovatyvių darbo vietų steigimą ir aukštos
pridėtinės vertės sektorių kūrimąsi šiose srityse:
a. Inovatyvių technologijų pagrindu generuojama atsinaujinanti jūrų energija
(pvz., jūrinės vėjo jėgainės, jūrinės vandenilio jėgainės, žaliojo vandenilio
gamyba ir infrastruktūra);
b. Mėlynosios biotechnologijos;
c. Jūrų gynyba ir saugumas;
d. Tvari laivyba;
e. Tyrimai bei infrastruktūra (pvz., jūrų robotika).
4. Diversifikuosime verslo plėtrą pakrantėse, perėjimą prie inovatyvios ir tvarios
veiklos (pvz., žvejybos keitimą į tvarią akvakultūrą).
5. Skatinsime ir palaikysime lėtąjį pakrančių turizmą.
Patogus ir inovatyvus susisiekimas
Lietuvos transporto sistemos integracija į Vakarus yra vienas iš paskutinių nebaigtų darbų
galutinai užbaigiant sugrįžimą į laisvąjį pasaulį. Per atkurtos nepriklausomybės dešimtmetį
pergyvenome politinę transformaciją, transformavome mūsų ekonomiką, integravomės į
Vakarų saugumo struktūrą, jau beveik pasiekėme visišką energetinę nepriklausomybę. Dabar
žengiame per paskutinį kliūčių ruožą susisiekimo srityje.
32 Aplinkosauginės priemonės Baltijos jūrai išsaugoti atskirai aptariamos Klimatui neutralios ir tvarios šalies
programos dalyje.
28
Nors tarpukariu Taliną, Rygą, Kauną ir Berlyną jungė keturi traukiniai per parą, pastaruosius
keletą dešimtmečių jungtys su Vakarais traukiniais nebuvo prioritetas. Šiandien greitas ir
patogus susisiekimas su Vakarais – ne tik būtinybė verslui ir keleiviams, bet ir svarbus
regioninės gynybos ir karinio mobilumo stiprinimo projektas.
Per pastaruosius ketverius metus ženkliai pasistūmėta vystant „Via Baltica“ automagistralę
iki sienos su Lenkija, taip pat pavyko įgyvendinti kelių finansavimo pertvarką, kuri
supaprastino ir išskaidrino lėšų paskirstymo keliams sistemą bei suteikė gerokai daugiau
sprendimų priėmimo laisvės savivaldai.
Vis dėlto Lietuvoje net 37 proc. valstybinės reikšmės kelių su asfalto danga yra blogos
būklės. Kelių būklę ypač neigiamai veikia dėl klimato kaitos dažnėjantys ekstremalūs oro
sąlygų pokyčiai – liūtys, didėjanti oro temperatūros svyravimų amplitudė. Blogi keliai didina
eismo įvykių riziką, krovininio transporto sąnaudas ir išskiriamą taršą. Didžiausias iššūkis
šioje srityje – tvaraus finansavimo šaltinio kelių infrastruktūrai užtikrinimas, leisiantis
apčiuopiamai pagerinti susisiekimo kokybę visoje šalyje.
Lietuva dar nepakankamai išnaudoja savo mažą teritoriją. Nors esame santykinai nedideli
plotu, mūsų susisiekimo sistema vis dar daug kur – lyg didelės valstybės. Trūksta patogaus ir
greito viešojo susisiekimo galimybių tiek su kitomis valstybėmis, tiek ir viduje.
Patogesnė ir inovatyvesnė susisiekimo sistema sustiprintų Lietuvos investicinį patrauklumą ir
atvertų naujas perspektyvas verslui, taip pat, sudarydama galimybes greitai pasiekti bet kurią
Lietuvos vietą, spręstų regionų atskirties klausimus, nes žmonių darbo vieta galėtų mažiau
priklausyti nuo jų gyvenamosios vietos.
Siekiame daugiau laisvės judėti Lietuvoje ir už jos ribų, laisvės gyventi švaraus ir saugaus
transporto aplinkoje – siūlome sprendimus, kad patogaus, saugaus ir inovatyvaus susisiekimo
per ateinančius metus pavyktų sukurti dar daugiau.
1. Toliau plėsime Lietuvos skrydžių geografiją, užtikrindami jungtis su pagrindiniais
ir svarbiausiais tranzitiniais oro uostais. Tam vystysime 2023 m. pradėtą taikyti naują
skrydžių skatinimo modelį, veikiantį rizikos pasidalinimo principu, kad finansinę
naudą ir rizikas oro uostai ir skraidinančios bendrovės pasidalintų kartu. Tai leis
vykdyti ilgalaikius bendrus verslo planus, o ne tiesiog teikti subsidijas ar tiesiogines
dotacijas oro linijoms. Pagal šį modelį jau vykdomi skrydžiai tarp Vilniaus ir
Londono Sičio, Hamburgo, Lisabonos. Iki 2030-ųjų Lietuva bus patogiai pasiekiama
skrydžiais ne mažiau kaip 150 krypčių, tarp kurių būtų tokios naujos kryptys kaip
Madridas, Diuseldorfas, Niujorkas, Ženeva ir kiti.33
2. Užbaigsime naują Vilniaus oro uosto keleivių terminalą, Kauno oro uosto
rekonstrukcijos darbus, pradėsime statyti naują Vilniaus oro uosto atvykimo
terminalą. Vilniaus ir Kaunos oro uostai veiks sinchroniškau, kai iki 2030 m.
sujungsime juos greitąja „Rail Baltica“ vėže. Tai sudarys palankesnes sąlygas
332024 m. buvo pasiūlyta daugiau nei 10 naujų krypčių, tarp kurių iš Vilniaus į Hamburgą, Lisaboną, Krokuvą, iš
Kauno į Berlyną, Zadarą, Pizą, iš Palangos į Amsterdamą; Lietuvos oro uostuose veiklą pradėjo trys naujos
aviakompanijos („Aegean Airlines“, „PLAY Airlines“ ir „Flydubai“); išaugo skrydžių dažnis į svarbiausius
Europos didmiesčius ir skrydžių centrus, tarp jų iš Vilniaus į Frankfurtą, Paryžių, Miuncheną, Vieną, Ciurichą.
Skrydžių plėtra lėmė, jog vasarą fiksuojamas rekordinis keleivių srautas, viršijantis priešpandeminį lygį.
Birželio mėnesį aptarnauta 653 tūkst. keleivių.
29
kelionėms, padės pritraukti naujas investicijas ir bendrai didins aviacijos sektoriaus
sukuriamą pridėtinę vertę. Iki 2030-ųjų pasieksime Lietuvos aviacijos gairėse iškeltą
tikslą, kad aviacijos sektorius kurtų bent 5 proc. šalies BVP (šiuo metu – apie 3 proc.
BVP).
3. Užbaigsime strateginių kelių rekonstrukciją, kad nuo Vilniaus ir Kauno iki
Varšuvos atsirastų moderni ir vientisa automagistralė, taip pat būtų padidintos
NATO karinio mobilumo galimybės į Lietuvą. Pabaigsime Vilnius-Utena
rekonstrukciją, pradėsime rekonstruoti Kaunas-Prienai kelią, tiesti Klaipėdos pietinį
aplinkkelį.
4. Užtikrinsime tvarų kelių finansavimo šaltinį. Gynybos fondo pavyzdžiu įkursime
kelių fondą su jam priskirtais finansavimo šaltiniais – kelių mokesčiais (vinječių,
e-tolling) ir akcizo dalimi, galimybėmis skolintis, išleisti obligacijas. Tai leis sparčiau
gerinti kelių būklę, sudaryti žmonėms daugiau galimybių būti mobilesniems ir gyventi
bei dirbti skirtingose savivaldybėse. Stabilus tiesioginis finansavimas Fondui taip pat
leis užtikrinti tiltų, viadukų kokybę, sudarys sąlygas sparčiau skatinti ekologišką
keliavimą plečiant ir dviračių bei pėsčiųjų kelionėms pritaikant bent 500 km naujų
takų.
5. Tęsime Lietuvos susisiekimo geležinkeliais modernizaciją. Pagrindiniai prioritetai
– 2028 m. „Rail Baltica“ susijungti su Lenkija, priimti sprendimus ir pradėti
projektavimo darbus dėl Klaipėdos sujungimo greitąja europine vėže. Atnaujinus
traukinių parką, užbaigsime visų traukinių pritaikymą žmonėms su negalia.
Gerinsime interneto ryšį keleiviniuose traukiniuose. Skatinsime daugiau ne tik
keleivius, bet ir verslą vežant krovinius rinktis geležinkelį – tvariausią transporto rūšį.
6. Sieksime, kad iš bet kurio Lietuvos taško būtų įmanoma per valandą viešuoju
transportu pasiekti artimiausią didmiestį, o transporto tvarkaraštis leistų lanksčiau
planuotis dienotvarkę. Viešojo susisiekimo sistema Lietuvoje išlieka fragmentuota,
trūksta transporto jungčių ir bazinių paslaugų keleiviams – tai lemia žemiausią
naudojimąsi viešuoju transportu ES ir dar labiau apsunkina prieigą prie viešųjų
paslaugų ir darbo vietų, ypač kaimiškose ir nutolusiose vietovėse. Dėl to
pažeidžiamoms grupėms sudėtinga pasiekti darbo vietas ir viešąsias paslaugas, o tai
prisideda prie regioninių skirtumų ir daro neigiamą poveikį regionų ekonomikos
konkurencingumui. Užimtumo tarnybos duomenys atskleidžia, kad kas ketvirtas
darbo ieškantis asmuo neturi galimybių iš gyvenamosios vietos atvykti į darbo vietą.
a. Mažinsime regioninę atskirtį per patogių geležinkelio maršrutų pasiūlą,
didesnį jų greitį ir patogesnius tvarkaraščius. Plėsime naujų traukinių stotelių
tinklą regionuose taip priartinant prie jų gamtai draugišką ir patogų viešąjį
transportą.
b. Sujungsime tiesioginiais maršrutais didžiuosius miestus.
7. Išvalysime Nerį, kad keleiviniais laivais vidaus vandenyse sujungtume Vilnių su
Nida ir Klaipėda. Numatysime tikslinį finansavimą mažųjų uostų plėtrai, kad
sparčiau augintume pramoninę ir pramoginę laivininkystę vidaus vandenyse.
30
8. Padėsime transporto sektoriui sukti žalumo kryptimi, plėsdami ekologiško viešojo
transporto tinklą.34
a. Didžiąją dalį Lietuvos keleivinio traukinių parko pakeisime į modernų
elektrinį.
b. Plėsime viešųjų įkrovimų stotelių tinklą – iki 2028 m. jų tinklas sieks bent 60
000 įkrovos taškų, iš kurių 6000 bus vieši (šiuo metu viešų apie 1500).
c. Supaprastinsime elektromobilių įkrovimo stotelių įrengimo procesą
daugiabučių teritorijose, kur gyvena didžioji dalis Lietuvos gyventojų.
9. Lietuva taps susisiekimo inovacijų laboratorija.
a. Sudarysime daugiau galimybių viešajame sektoriuje išbandyti autonominio
transporto ir bepiločių orlaivių pritaikomumą. Vystysime tam reikalingas
teisines, technines ir finansines prielaidas.
b. Diegsime sistemas, kurios, naudojant duomenis ir dirbtinį intelektą,
optimizuotų eismo srautus, sumažintų kamščių susidarymą ir efektyviau
paskirstytų transporto priemonių judėjimą miestuose ir tarpmiestiniuose
keliuose.
c. Sieksime visų pirma vystyti Lietuvoje kuriamų ir gaminamų originalių
sausumos bei vandens transporto priemonių pritaikymą.
d. Skatinsime skaitmenizuotų šiuolaikinių transporto valdymo sistemų diegimą,
kurios didintų įmonių veiklos efektyvumą ir leistų optimizuoti tuščių reisų
skaičių, taip sumažinant transporto sektoriaus taršą keliuose. Sieksime, kad
būtų sukurta skaitmeninė logistikos platforma smulkesniems ir vidutiniams
vežėjams, kuri leistų optimizuoti maršrutus.
10. Elektroninių ryšių infrastruktūra visoje Lietuvoje bus prilyginta tokiai pačiai
svarbai kaip vandens ar elektros infrastruktūra.
a. Spartinsime 5G technologijos plėtrą šalyje ir pritaikymą įvairuose sektoriuose,
kad 100 Mb/s interneto sparta pasiektų didžiąją dalį Lietuvos teritorijos.
b. Parengsime strategiją, kad užimtume lyderiaujantį vaidmenį ateityje diegiant
6G tinklą. Plėsime spartaus palydovinio ryšio paslaugas.
Atvira ir skaitmeninė valstybė
Pandemija, migrantų krizė prie Lietuvos sienų, nauja Rusijos invazija Ukrainoje, taip pat ir
naujų technologijų plėtra signalizuoja, kad reikia kitokio veikimo viešajame sektoriuje –
lankstesnio, greitai prisitaikančio, kuriančio naujus sprendimus, gebančio numatyti pokyčius
ir jiems pasirengti.
Visgi gyventojų pasitikėjimas Lietuvos švietimo, sveikatos, teisingumo sistemos viešųjų
paslaugų kokybe atsilieka nuo didelės dalies EBPO šalių, taip pat ir nuo Lenkijos, Latvijos,
Estijos.35 Turimi duomenys rodo, kad darbo našumas valdžios sektoriuje ir verslą
35 OECD, „Government at a Glance.“ 2023, 72.
https://www.oecd.org/en/publications/government-at-a-glance-2023_3d5c5d31-en.html
34 Plačiau transporto žalinimo kryptis aptariama Klimatui neutralios ir tvarios šalies programos dalyje.
31
aptarnaujančiose paslaugose praktiškai neauga,36 nors viešajame sektoriuje dirbančiųjų dalis
gerokai viršija Europos Sąjungos vidurkį.37
Pastangas gerinti viešojo sektoriaus institucijų kokybę iki šiol apsunkina per didelė jų
orientacija į procesą ir klaidos baimę, o ne į rezultatus ir žmonių pasitenkinimą paslaugomis.
Tai skatina tarnautojus prisiimti mažiau ambicingus tikslus ir vengti iniciatyvos. Reaktyviai
veikiantis viešasis sektorius nesugebės deramai atliepti XXI a. diktuojamo pokyčių tempo.
Turime suderinti lanksčių ir strategiškai įžvalgių bei taip pat atvirų piliečiams institucijų
poreikį. Kitaip nei didelės valstybės, Lietuva turi mažiau biurokratinių sprendimų priėmimo
lygių, todėl galime lengviau pasiekti šiuos tikslus.
Efektyviau koordinuojamos valstybės funkcijos
1. Atliksime pilną valstybės turto vertinimą jo panaudojimo funkcijų požiūriu – jei
turtas nereikalingas teikiant viešąsias paslaugas, sieksime jį perduoti aktyviam
naudojimui rinkoje. Būtina aiškiai įvertinti, kiek, kokio ir kokias funkcijas atliekančio
turto bei valstybės valdomų įmonių yra tikslinga išlaikyti valstybės lėšomis.
Pradėsime nuo ministerijų ploto ir jo išlaikymo sąnaudų optimizavimo, valstybės turto
pardavimo, dalies valstybės valdomų įmonių pilno ar dalinio perdavimo rinkai,
švietimo sistemos tinklo peržiūros.
2. Tęsime viešojo administravimo reformą, peržiūrėdami administracinių ir viešųjų
paslaugų, kurias teikia valstybė, reikalingumą. Sieksime didesnio efektyvumo
nustatydami aiškų viešųjų paslaugų teikimo pasiskirstymą tarp viešojo,
nevyriausybinio ir privataus sektorių. Sukursime instrumentus, leidžiančius daugiau
viešųjų paslaugų perduoti privačiai iniciatyvai, jei tai padidintų vartotojų
pasitenkinimą, paslaugų kokybę ir sumažintų jų kainą.
3. Skatinsime savivaldybių finansinį savarankiškumą, kad jos galėtų įgyvendinti
joms reikalingus projektus, sudarydami galimybes savivaldybėms lanksčiau skolintis
ne tik ES lėšomis, bet ir valstybės ar savivaldybės finansuojamiems projektams. Taip
pat būtina pradėti diskusiją dėl savivaldybių skaičiaus konsolidacijos. Šiandien
nemažoje dalyje savivaldybių gerokai sumažėjo gyventojų skaičius, jos neturi
finansinių galimybių pritraukti investuotojus, teikti aukštos kokybės viešųjų paslaugų,
joms trūksta masto ekonomijos išnaudojimo galimybių.
4. Vėlyvą rudenį išrinktas naujas Seimas beveik neturi galimybių peržiūrėti ir iš naujo
sudaryti senos valdžios palikto biudžeto, paskirti naujos Vyriausybės programai
įgyvendinti reikalingo finansavimo, todėl nuo kitos kadencijos sieksime perkelti
Seimo rinkimus iš rudens į pavasarį.
37 Eurostat, „Share of government employment nearly stable“.
https://ec.europa.eu/eurostat/cache/digpub/european_economy/bloc-4d.html?lang=en
36 Lietuvos bankas, „Darbo užmokestis, našumas ir konkurencingumas Lietuvoje“, 2022.
https://www.lb.lt/uploads/documents/files/news/2022_01_12%20Darbo%20u%C5%BEmokestis%20na%C5%A
1umas%20konkurencingumas%20LB.pdf
32
Lanksti ir profesionali valstybės tarnyba
1. Valstybės tarnyboje įnešime daugiau lankstumo – didesni atlyginimai turi
priklausyti nuo darbo rezultatų ir kuo greičiau pasiekti geriausiai dirbančius.
a. Mažinsime išdirbto laiko vaidmenį valstybės tarnyboje, statuso skirtumus tarp
valstybės tarnautojų ir dirbančių pagal darbo sutartis.
b. Sudarysime sąlygas efektyvinti valstybės tarnybą – įvertinsime atliekamas
valstybės tarnautojų funkcijas, atsisakysime perteklinių ir naudos nenešančių
pareigybių, taip sumažindami perteklinį valstybės tarnautojų skaičių. Siekiant
optimizuoti valstybės tarnybą, sudarysime galimybes suvienodinti valstybės
tarnautojų ir dirbančių pagal darbo sutartis darbo santykių nutraukimą.
c. Valstybės institucijų veiklą orientuosime į rezultatą, o ne procesą – įvesime
joms prievolę proaktyviai kurti savo santykį su klientais, rinkti informaciją
apie jų patirtį ir keistis pagal gaunamus rezultatus.
d. Stiprinsime valstybės tarnautojų kompetencijas ne fragmentiškai, o nuosekliai,
įvertinant pareigybių kompetencijų matricą. Darbuotojų atlygio galimus
pokyčius susiesime su pasiektų rezultatų vertinimu.
e. Valstybės institucijų transformacijai ypač svarbus vadovo vaidmuo – valstybė
privalo investuoti į vadovų korpuso stiprinimą, aukščiausio lygio vadovų
pritraukimą ir išlaikymą viešajame sektoriuje. Pažangi vadyba ir tinkamas
pokyčių valdymas turi tapti standartu, o ne siekiamybe.
2. Sieksime, kad valstybės tarnautojai turėtų darbui šiuolaikiniame pasaulyje
reikalingus užsienio kalbų ir skaitmeninius įgūdžius.
a. Visi valstybės tarnautojai turės mokėti anglų kalbą.
b. Skaitmeninis ir kibernetinis raštingumas bei skaitmenizacijos pokyčių
inicijavimo bei valdymo gebėjimai taps privalomomis valstybės tarnautojo
kompetencijomis.
Skaitmeninės technologijos – piliečių patogumui
1. Visos viešojo sektoriaus paslaugos bus prieinamos skaitmeniniais kanalais
realizuojant realaus laiko viešųjų paslaugų integruotos platformos sukūrimą, kuris leis
automatiniu būdu generuoti dokumentus, gauti atsakymus į klausimus, vykdyti
proaktyvią komunikaciją.
a. Taikysime principą „Digital and Mobile First“, kad viešojo sektoriaus
paslaugos pirmiausiai būtų prieinamos elektroniniais kanalais ir mobiliaisiais
įrenginiais, sieksime teikiamų paslaugų personalizacijos, jos pritaikymo
skirtingų grupių vartotojų gebėjimams.
b. Sieksime, kad kuriant naujas paslaugas būtų taikomas „Digital by Design“
principas, t. y. kuriant paslaugą turės būti inovatyviai adaptuojamas visas
procesas, o ne tiesiog skaitmeninami seni biurokratiniai procesai, pvz.,
popierinius dokumentus konvertuojant į „pdf“ failus.
c. Sieksime skaitmeninių paslaugų prieinamumo verslui – visos reikšmingos
paslaugos turės būti teikiamos elektroninėje erdvėje, taip pat ir anglų kalba.
d. Užtikrinsime sistemingą elektroninių paslaugų brandos kėlimą, reguliarų jų
atnaujinimą ir patogumo vartotojui didinimą.
e. Valstybės institucijos keisis informacija tik per elektroninius kanalus.
33
f. Visos skaitmeninės paslaugos bus pritaikytos žmonėms su negalia.
2. Siekiant paprastumo ir patogumo žmonėms, visos viešojo sektoriaus paslaugos,
mokymosi galimybės bus pasiekiamos per vieną programėlę telefone arba
kompiuteryje. Pasitelksime privačią iniciatyvą ChatGPT pavyzdžiu sukurti dirbtinio
intelekto konsultantą, kuris padės atsakyti į visus iškylančius klausimus dėl paslaugų
prieinamumo.
3. Iš esamų valstybės institucijų konsoliduosime funkcijas ir Vyriausybėje sukursime
Skaitmeninės transformacijos biurą. Jam bus pavesta konsoliduoti skaitmeninių
inovacijų, skaitmeninio raštingumo formavimo politiką, prižiūrėti ir koordinuoti
didelės apimties IT sistemų ir inovacijų diegimą viešajame sektoriuje, visiškai
išnaudoti skaitmenizacijos teikiamas galimybes kurti vertę ir gerinti paslaugų kokybę
žmonėms. Šiuo metu politiką formuojant decentralizuotai, tarpusavyje susijusiose
srityse trūksta politinės lyderystės sąlygų efektyviai vystyti skaitmeninę ekonomiką.
Ministerijose bei savivaldybėse taip pat turės atsirasti už skaitmeninę transformaciją
atsakingos komandos, kadangi dabar veikiantys informacinių technologijų
departamentai dažnai įgyvendina tik kompiuterizuotų darbo vietų palaikymą.
4. Valstybės informacinius išteklius visiškai integruosime į vieningą informacinę
sistemą – duomenų ežerą, kad operatyviai dalintumėmės duomenimis su visuomene,
įtrauktume daugiau jų analizės į strateginių sprendimų priėmimą. Sistemoje bus
integruoti keli šimtai šiuo metu fragmentuotų valstybės ir savivaldybių institucijų
informacinių sistemų, įtraukiant ligonines, komunalines įmones, mokyklas.
5. Palaipsniui, atsižvelgdami į nacionalinio saugumo ir asmens duomenų saugojimo
iššūkius, sieksime viešojo sektoriaus programinėje įrangoje pradėti diegti atviro
kodo sprendimus. Atviro kodo programinė įranga leis viešai peržiūrėti ir tikrinti jos
kodą, todėl bus galima greičiau aptikti ir ištaisyti įvairias spragas. Ilguoju laikotarpiu
tai leis sumažinti valstybės išlaidas ir pagerinti vartotojų patirtį.
Vakarietiški valdymo standartai valstybės ir savivaldybių įmonėms
1. Tęsime valstybės įmonių pertvarką į akcines bendroves ir listinguosime jas
akcijų biržoje. Valstybės valdomų įmonių listingavimas padeda plėtoti Lietuvos
kapitalo rinką – pritraukiant kapitalą į valstybės valdomas įmones, didinamas visos
Lietuvos kapitalo rinkos patrauklumas, skatinamas investuotojų susidomėjimas ir
privačiomis Lietuvos akcinėmis bendrovėmis. Listinguojamoms bendrovėms bus
taikomi aukščiausi europinės ir nacionalinių teisės aktų reglamentuojami skaidrumo ir
efektyvumo reikalavimai: periodinės veiklos ir finansinės ataskaitos, rengiamos pagal
tarptautinius finansinės atskaitomybės standartus, viešai skelbiami esminiai įvykiai,
taikomas bendrovių valdymo kodeksas.
2. Sukursime kompetencijų kėlimo ir vadovų paieškos sistemą, kuri į valstybės
valdomų įmonių organus leistų pritraukti aukščiausio lygio vadovus, taip pat
stiprinsime akcininko teises atstovaujančių valstybės institucijų atstovų kompetencijas
valstybės valdomose įmonėse. Kviesime į valstybės valdomų įmonių valdybas
daugiau pasaulinio lygmens vadovų.
34
3. Pažangias praktikas valstybės valdomų įmonių valdyme perkelsime į
savivaldybių valdomas įmones, kurių šiuo metu yra 232. Sieksime visiškai
depolitizuoti šias įmones, užtikrinti, kad jų vadovų konkursai būtų realūs ir skaidrūs,
pritraukiantys profesionalius vadovus. Padėsime savivaldos įmonėms užtikrinti turto
valdymo efektyvumą ir paslaugų gyventojams kokybės didinimą.
4. Sieksime didesnės lyčių pusiausvyros viešojo sektoriaus institucijų ir bendrovių
aukščiausiose pozicijose numatant objektyvius valdybų narių atrankos ir skyrimo
kriterijus – sieksime, kad abiejų lyčių atstovai valdybose sudarytų bent po 40 proc.
Visiems piliečiams atvira, kokybiška teisėkūra
1. Sieksime kokybiškesnės ir skaidresnės teisėkūros. Per šią kadenciją pavyko
pakeisti tendenciją, kai priimamų teisės aktų skaičius nuolat augo, taip pat mažiau
projektų svarstome skubos ar ypatingos skubos tvarka. Nepaisant to, priimamų teisės
aktų skaičius vis dar labai didelis – 2024 m. pradžioje siekė daugiau nei 2400.
Didžiąją dalį teisės aktų registruoja Seimo nariai (58 proc.), tačiau iš jų tik kas antras
priimamas,38 dažnai varžomasi didesnių kiekiu užregistruotų projektų, užuot skyrus
laiką jų tobulinimui
Nepakankamai vertinamas teisinio reguliavimo poveikis tiek prieš priimant įstatymus
(ex ante), tiek juos įgyvendinant (ex post). 2020–2023 m. buvo atliktas tik kas
ketvirtos prioritetinės teisėkūros iniciatyvos išsamus išankstinis vertinimas.39 Tuo
tarpu, perkeliant Europos Sąjungos direktyvas, neretai pasirenkamas griežčiausias
reguliavimo būdas, nepankamai įvertinami Lietuvos žmonių interesai.
a. Laikysimės principo, kad teisės akto priėmimas yra paskutinė priemonė, ir
prioritetą skirsime kitoms alternatyvoms, kai kylančios problemos gali būti
sprendžiamos institucijų, savivaldos lygmenyje.
b. Sieksime, kad būtų atliekamas realus rengiamų teisės aktų poveikio
vertinimas, kuris šiuo metu dažnai yra formalus. Tam būtina paskirti už šios
procedūros vykdymo kontrolę atsakingą instituciją.
c. Sieksime glaudesnės priimamų įstatymų ir vėliau jų pagrindu rengiamų
poįstatyminių atitikties.
d. Visi siunčiami interesų grupių raštai Seimo nariams, ministerijoms taps viešai
prieinami.
2. Pertvarkysime teisės aktų informacinę sistemą, kad ji taptų patogi piliečiams ir
padėtų jiems proaktyviai įsitraukti į teisėkūros procesą, o svarstomi teisės aktai būtų
paaiškinti paprastesne nedalykine kalba.
3. Vadovaudamiesi Naujosios Zelandijos praktika, sieksime, kad Lietuvos teisės aktų
sistema palaipsniui būtų transformuojama į teisės aktų, kaip kodo, sistemą,
leidžiant automatizuotoms dirbtinio intelekto programoms interpretuoti ir taikyti
teisės aktus. Teisinių dokumentų konvertavimas į kodą supaprastintų teisės aktų
keitimo administracines procedūras ir palengvintų žmonėms ir įmonėms suprasti jų
įsipareigojimus. Tai leistų kurti automatizuotą programinę teisinių konsultacijų
platformą, palengvintų ir supaprastintų konsultacijas dėl mokesčių ir kitų žmonėms
39 Valstybės kontrolė. Valstybinio audito ataskaita „Teisinio reguliavimo poveikio vertinimo sistema“, 2024.
38 LRS Kanceliarijos Tyrimų skyrius, „2020–2024 m. kadencijos Lietuvos Respublikos Seimo veiklos teisėkūros
srityje tendencijos (I–VII sesijų statistinių duomenų apžvalga)“, 2024.
35
aktualių administracinių procedūrų, būtų ypač naudinga mažoms įmonėms ir
startuoliams, stokojantiems teisinių kompetencijų.
4. Įgalinsime bendruomenes įsitraukti į demokratinius procesus. Plėsime
dalyvaujamojo biudžeto praktiką, kad bendruomenės savivaldos, švietimo įstaigų
lygmenyje galėtų pačios nuspręsti, kam paskirstyti dalį vietos lygmenyje surinkto
biudžeto.
ŽMOGAUS TEISĖS IR TEISĖS VIRŠENYBĖ –
VAKARIETIŠKOS LIETUVOS GARANTAS
Turime nebaigtų reikalų – užtikrinti vakarietiškus žmogaus teisių apsaugos standartus
Lietuvoje. Laisvės partija žmogaus teises ir teisės viršenybę dabartiniame geopolitiniame
kontekste vertina kaip nacionalinio saugumo garantą. Atsižvelgiant į Europoje ir mūsų
kaimynystėje vykstančius pokyčius, žmogaus teisių užtikrinimo prasme Lietuva regione ima
atrodyti neadekvačiai. Mūsų artimiausioms saugumo partnerėms – Lenkijai, Latvijai, Estijai
ir Ukrainai – ryžtingai sprendžiant jautriausius žmogaus teisių klausimus ir vykdant vertybinę
desovietizaciją, Lietuvoje ir toliau vyrauja tradicinių vertybių gynimo kultas, pateisinantis
tradicinį smurtą, tradicinį nepakantumą, tradicinį dominavimą tų, kurie turi galią, prieš tuos,
kurie palikti paraštėse. Pokyčiai yra reikalingi ne vien tam, kad, atėjus dienai X, mūsų
strateginės partnerės žinotų ginančios ne tik mūsų valstybės teritoriją, bet ir tą pačią vertybinę
sistemą. Mums to reikia, nes valstybė yra verta tiek, kiek joje vertas kiekvienas žmogus.
2020–2024 m. kadencijos metu Laisvės partijai pavyko žmogaus teises grąžinti į pagrindinę
politinę darbotvarkę. Žmogaus teisių temos ne tik tapo viena aktyviausiai aptariamų viešojo
gyvenimo temų, bet ir buvo išspręsti ilgus dešimtmečius marinuoti žmogaus teisių klausimai
– sudaryta galimybė asmenvardžius rašyti originaliais lotyniškos kilmės rašmenimis,
įteisintas smurto artimoje aplinkoje apsaugos orderis, atsisakyta medicininio negalios
vertinimo modelio. Tam tikrais jautriausiais klausimais (pavyzdžiui, Civilinės sąjungos
įstatymas, Stambulo konvencijos ratifikavimas) buvo sutelktas precedento neturintis
palaikymas Seime, trūkstant vos kelių balsų iki galutinio šių klausimų sprendimo. Nors trūko
iš tiesų nedaug, žmogaus teisės ir teisės viršenybė, priimant tam tikrus sprendimus, vis dar
nenusvyra į laiminčią pusę. Dėl šios priežasties Laisvės partijos, kaip vienintelės vieningai už
progresyvią vakarietišką žmogaus teisių darbotvarkę balsuojančios parlamentinės frakcijos,
kitos kadencijos Seime reikia dar daugiau.
2024–2028 m. kadencijos Seimo žmogaus teisių ir teisės viršenybės politinei darbotvarkei
siūlome dar daugiau ambicijos ir pokyčių tempo. Siūlome steigti žmogaus teisių ministro be
portfelio pareigybę, ratifikuoti Stambulo konvenciją, priimti Civilinės sąjungos įstatymą,
didinti neformaliojo švietimo krepšelio, kaip lyčių lygybės, priklausomybių prevencijos ir
jaunimo politikos priemonės, finansavimą, stiprinti mokslu grįsto lytiškumo ugdymo ir ES
tautinių mažumų kalbų, kaip užsienio kalbų, dėstymą Lietuvos mokyklose, dekriminalizuoti
mažo kiekio psichoaktyvių medžiagų turėjimą be tikslo platinti, inicijuoti politinių partijų
susitarimą dėl migracijos politikos, tęsti bausmių vykdymo sistemos reformą, užtikrinti
kokybiškas skaitmenines teisingumo paslaugas bei valstybės garantuojamą teisinę pagalbą,
skatinti jaunimo politinį dalyvavimą, užtikrinti saviraiškos laisvę bei religinį pliuralizmą ir
reaguoti į naujus iššūkius asmens duomenų apsaugos bei dirbtinio intelekto srityse. Esame
vakarietiškos žmogaus teisių politinės darbotvarkės ir sprendimų garantas Seime, atsvara
radikalams.
36
Suprantame, kad ambicingai žmogaus teisių ir teisės viršenybės politinei darbotvarkei
įgyvendinti reikia ne vien Laisvės partijos įsipareigojimo, bet ir kitų politinių partijų bei
valstybės vadovų palaikymo. Negalime įgyvendinti šių istorinių pokyčių vieni, todėl
privalome telkti platų politinio spektro palaikymą kiekvieno žmogaus teises ir laisves
užtikrinantiems sprendimams. Vietoje pykčio, pagiežos ir praeities šešėlių siūlome daugiau
vėjo ir galimybių žmonėms, kuriems priklauso Lietuvos ateitis. Tai visus vienijantis, o ne
skaldantis tikslas – neabejojame jo sėkme.
Lietuvoje dažnai kalbame apie „tradicines“ ir „krikščioniškas“ vertybes, jų gynybą. Nėra
didesnės vertybės už meilę kitam ir kitokiam. Laisvės partija žmogaus teisių ir teisės
viršenybes principus gins iki galo, nes tai yra mūsų priešnuodis prieš „rusų pasaulio“
naratyvus ir dezinformaciją. Žmogaus teisės yra Lietuvos saugumo garantas, todėl privalome
dėl jų kautis.
Žmogaus teisių politikos pagrindiniai tikslai:
1. Žmogaus teisių ministras be portfelio.
2. „Tradicinį“ smurtą – į šiukšlių konteinerį.
3. Homofobiją, seksizmą ir žmonių su negalia diskriminaciją – į istorijos vadovėlį.
4. Proveržis užtikrinant tautinių mažumų teises.
5. Lietuva – jungianti piliečius visame pasaulyje.
6. Racionalus požiūris į migraciją.
7. Baudimų politikos atsisakymas.
8. Teisingumas – ne tik įstatymai ir taisyklės.
9. Naujas impulsas jaunimo saviraiškai.
10. Žodžio ir sąžinės laisvės gynyba.
11. „Accept All Cookies“: asmens duomenų apsauga.
Žmogaus teisių ministras be portfelio
Lietuvoje nėra institucijos, kuri formuotų ir įgyvendintų vieningą žmogaus teisių politiką, jos
įgyvendinimas yra instituciškai išplautas.40 2024 m. publikuotas Žmogaus teisių užtikrinimo
sistemos žemėlapis parodė, kad istoriškai susiklostęs žmogaus teisių temų pasidalijimas tarp
ministerijų nebūtinai atspindi realius poreikius.41 Nors Lietuvoje veikia platus ombudsmenų
tipo institucijų tinklas,42 šios institucijos vykdo žmogaus teisių politikos stebėseną, o ne
įgyvendinimą. Efektyvi žmogaus teisių politika Lietuvoje tampa šios persipynusios
institucinės struktūros įkaite, nes nėra aišku, nei kas yra už ką atsakingas, nei kas ką turėtų
daryti.
Šį institucinį neefektyvumą pademonstravo 2020–2024 m. kadencijos metu vykusios
politinės diskusijos dėl žmogaus teisių klausimų. Pavyzdžiui, Civilinės sąjungos įstatymo
projektas, kuriuo siekiama užtikrinti kartu gyvenančių, tačiau nesusituokusių porų teisinę
apsaugą (t. y. įgyvendinami lygių galimybių ir nediskriminavimo principai), buvo teikiamas
42 Pavyzdžiui, Seimo kontrolieriai, Vaiko teisių apsaugos kontrolierius, Lygių galimybių kontrolierius ir kt.;
41 Lietuvos Respublikos Teisingumo ministerija, Lietuvos žmogaus teisių sistemos žemėlapis, 2024 m. liepos 1
d., https://public.flourish.studio/visualisation/17531172;
40 Pavyzdžiui, Socialinės apsaugos ir darbo ministerija atsakinga už lygybės, nediskriminavimo, lyčių lygybės,
smurto prieš moteris ir asmenų su negalia temas, Teisingumo ministerija – religijos laisvę, tautinių mažumų
klausimus, Vidaus reikalų ministerija – migracijos politiką, prekybos žmonėmis prevenciją ir t. t.;
37
Seimo narių, o ne Vyriausybės.43 Nors Seimo komitetai dažniausiai svarsto įstatymų projektus
ir parlamentinės kontrolės klausimus, susijusius su konkrečios ministerijos kuruojama
viešosios politikos sritimi, Žmogaus teisių komitetas politinės atskaitomybės buvo priverstas
ieškoti bent tarp keturių ministerijų ir kitų susijusių įstaigų. Šios tendencijos rodo, kad
žmogaus teisių politika, jos rezultatai Lietuvoje neturi konkretaus atskaitomybės subjekto.
Siūlome steigti Žmogaus teisių ministro (be portfelio) pareigybę. Remiantis gerąją kitų
Europos valstybių praktika44 ir Lietuvos istorijoje buvusiais precedentais,45 Žmogaus teisių
ministras būtų tiesiogiai atsakingas už Vyriausybės programoje suformuluotų žmogaus teisių
politikos tikslų įgyvendinimą ir koordinuotų tarpinstitucinį žmogaus teisių problemų
sprendimą. Nors Žmogaus teisių ministras neturėtų atskirtos ministerijos (t. y. būtų „be
portfelio“), jis patariamojo balso teise dalyvautų Vyriausybės posėdžiuose ir siūlytų
metodinę, ekspertinę bei politinę pagalbą kitų sričių ministrams, sprendžiant su žmogaus
teisėmis susijusius klausimus. Politinės atsakomybės prisiėmimas sudarytų prielaidas
parodyti lyderystę, užtikrinti adekvatų finansavimą ir generuoti proaktyvią reakciją į
įsisenėjusias žmogaus teisių problemas Lietuvoje.
Žmogaus teisių ministras koordinuotų žmogaus teisių politikos įgyvendinimą vykdomosios
valdžios lygiu. Šias pareigas einančiai ministrei pirmosios kadencijos po pareigybės
įsteigimo metu būtų keliami šie uždaviniai:
peržiūrėti žmogaus teisių strategijų ir veiksmų planų kūrimo procesus su tikslu
užtikrinti šių dokumentų aktualumą;
įvertinti tarpinstitucinio bendradarbiavimo žmogaus teisių srityje veiksmingumą;
peržiūrėti bendradarbiavimo su NVO ir pilietine visuomene praktikas;
organizuoti valstybės tarnautojų informuotumo žmogaus teisių srityje auditą bei
sudaryti galimybes įtraukti informaciją apie žmogaus teisių principus į valstybės
tarnautojų mokymus ir atrankos procesus;
įvesti efektyviai veikiančius lyčių lygybės užtikrinimo mechanizmus darbo
aplinkoje valstybiniam sektoriuje.
Atsižvelgiant į tai, kad žmogaus teisių temų laukas nuolatos kinta, vienos problemos ar
diskusiniai klausimai išsprendžiami, o kiti iškyla naujai, Žmogaus teisių ministro (be
portfelio) pareigybė leistų užtikrinti proaktyvią, o ne reaktyvią reakciją į pagrindines
žmogaus teisių problemas Lietuvoje.
45 „Ministro be portfelio“ pareigas 1991–1992 m. ėjo Aleksandras Abišala (kuruojamos sritys: aukštasis
mokslas, valstybės informacinių technologijų sistemos), 1992–1993 m. – Stasys Kropas (kuruojamos sritys:
savivaldybių reikalai), 1992 m. – Leonas Kadžiulis (kuruojamos sritys: mokslas, studijos ir technologiniai
reikalai) ir kt.;
44 Už žmogaus teisių politikos koordinavimą ir įgyvendinimą politiškai atsakinga vienasmenė pareigybė įsteigta
Lenkijoje, Islandijoje, Norvegijoje, Portugalijoje, Čekijoje, Švedijoje. Atkreiptinas dėmesys į Lenkijos pavyzdį,
kur po 2023 m. rinkimų įsteigtos Lygybės, Pilietinės visuomenės ir Vyresnių piliečių reikalų ministrių (be
portfelių) pareigybės;
43 Palyginimui, 2023 m. Estijoje įstatymo pataisos, kuriomis įteisinta santuokos lygybė, buvo inicijuotos
Socialinės apsaugos ir darbo ministerijos; plačiau:
https://valitsus.ee/en/news/marriage-equality-be-enacted-estonia;
38
„Tradicinį“ smurtą – į šiukšlių konteinerį
Apsauga nuo smurto artimoje aplinkoje ir smurto prieš moteris
Smurto artimoje aplinkoje ir smurto prieš moteris klausimas Lietuvoje dažniausiai
aptarinėjamas siekiant paneigti poreikį ratifikuoti Europos Tarybos konvenciją dėl smurto
prieš moteris ir smurto artimoje aplinkoje prevencijos ir kovos su juo (Stambulo konvenciją).
Šalia insinuacijų apie konvencijos įvedamas 72 lytis ir kitų panašių rusiškojo pasaulio
naratyvų (kuriuos sėkmingai paneigė Konstitucinis Teismas, konstatavęs, jog Stambulo
konvencija Konstitucijai neprieštarauja),46 oponentai dažnai pasitelkia argumentą, jog smurto
artimoje aplinkoje ir smurto prieš moteris problema jau dabar efektyviai sprendžiama
nacionaliniais teisės aktais – jokios papildomos priemonės, esą, nereikalingos. Realybėje
moterų gyvybes kainuojanti smurto artimoje aplinkoje epidemija siaučia nevaržomai.
2023 m. policijoje registruota daugiau nei 54 tūkst. pranešimų dėl galimo smurto artimoje
aplinkoje atvejų (vidutiniškai apie 150 atvejų per parą). 2023 m. dėl smurto artimoje
aplinkoje pradėta daugiau nei 5600 ikiteisminių tyrimų – tai sudarė apie 15 proc. nuo visų per
metus užregistruotų nusikaltimų Lietuvoje. Didelis atotrūkis tarp kreipimųsi į policiją ir
pradėtų ikiteisminių tyrimų skaičiaus rodo, kad didelė dalis besikreipiančiųjų negauna joms
būtinos apsaugos ir pagalbos. Nuo 2023 m. liepos 1 d., kai įsigaliojo smurto artimoje
aplinkoje apsaugos orderis, buvo išduota beveik 16 tūkst. tokių orderių, o 79 proc. atvejų
orderis buvo skirtas apsaugoti moterį, prieš kurią buvo smurtaujama.47 2023 m. smurto
artimoje aplinkoje metu buvo nužudyta 18 moterų (2020 m. – 15 moterų, 2021 m. – 17
moterų, 2022 m. – 18 moterų).48 Absoliuti dauguma kreipimųsi į policiją yra pakartotiniai.
Tai reiškia, kad dauguma artimoje aplinkoje smurtaujančių asmenų nesulaukia deramo
valstybės atsako. Plintanti nebaudžiamumo nuostata skatina pakartotinį ir dar žiauresnį
smurtą, daugėja moterų nužudymo atvejų, ryškėja atsako į smurtą prieš moteris spragos.
2020–2024 m. kadencijos metu priėmėme naujos redakcijos Apsaugos nuo smurto artimoje
aplinkoje įstatymą, įtvirtinusį apsaugos nuo smurto artimoje aplinkoje orderį, kai riziką
keliantis asmuo yra įpareigojamas išsikraustyti, tokiu būdu sudarant galimybę nukentėjusiajai
(dažniausiai moteriai) suteikti reikiamą pagalbą. Taip pat kriminalizavome persekiojimą bei
panaikinome mediacijos galimybę bylose dėl apsaugos orderio skyrimo. Siekiant toliau
efektyviai kovoti su smurtu artimoje aplinkoje ir smurtu prieš moteris, būtina atsigręžti į
efektyvios prevencijos vykdymą.
1. Iš esmės tolesnę kovos su smurtu artimoje aplinkoje ir smurtu prieš moteris kryptį
Lietuvoje nubrėžia poreikis ratifikuoti Stambulo konvenciją ir perkelti jos
nuostatas į nacionalinę teisę. Nors oponentai teigia, kad dauguma konvencijos
48 Informatikos ir ryšių departamento prie Lietuvos Respublikos vidaus reikalų ministerijos Lietuvos
Respublikos Seimo nariui Tomui Vytautui Raskevičiui pateikti duomenys, 2024 m. gegužės 22 d.;
47 Lietuvos Respublikos socialinės apsaugos ir darbo ministerijos susisteminti duomenys, pateikti 2024 m.
balandžio 10 d. Lietuvos Respublikos Seimo savižudybių ir smurto prevencijos komisijos posėdyje;
46 Lietuvos Respublikos Konstitucinis Teismas, išvada „Dėl Europos Tarybos konvencijos dėl smurto prieš
moteris ir smurto artimoje aplinkoje prevencijos ir kovos su juo nuostatų atitikties Lietuvos Respublikos
Konstitucijai“, Nr. KT24-I1/2024, 2024 m. kovo 14 d., https://lrkt.lt/lt/teismo-aktai/paieska/135/ta2975/content;
39
nuostatų jau yra perkelta, egzistuoja net devyni pokyčiai, kuriems įgyvendinti
prielaidas sukurtų būtent ratifikuota tarptautinė konvencija (žr. lentelę).49
Įtvirtinta Stambulo konvencijoje, bet vis dar nėra Lietuvos įstatymuose:
➔ Nėra „smurto lyties pagrindu“ sąvokos.
➔ Nereglamentuotos tam tikros smurto formos (pvz., ekonominis smurtas).
➔ Nėra aiškiai įvardinta, kad sutikimas atlikti seksualinius veiksmus turi būti
duodamas savanoriškai ir laisva valia.
➔ Ribotos apimties kompleksinė pagalba.
➔ Neatsižvelgiama į moterų, turinčių negalią, pažeidžiamumą.
➔ Fragmentiška ir neefektyvi smurto prevencija.
➔ Neskiriama dėmesio giluminėms smurto priežastims švietimo sistemoje.
➔ Nepakankamai išsamūs statistiniai duomenys.
➔ Neteikiamos GREVIO komiteto rekomendacijos.
2. Įteisinsime ilgalaikį civiline tvarka išduodamą apsaugos orderį, taip sustiprinant
nukentėjusiųjų apsaugą, ypač pasikartojančio smurto atvejais. Šalia teisėkūros
priemonių, stiprinsime tarpinstitucinį bendradarbiavimo algoritmą savivaldos
lygmeniu (įtraukiant policijos, sveikatos priežiūros įstaigų, vaiko teisių apsaugos
tarnybų, specializuotos kompleksinės pagalbos centrų, prokuratūros ir teismų
darbuotojus).
3. Sieksime ugdyti vaiko teisių apsaugos specialistų ir specialisčių kompetencijas,
kad skiriant atvejo vadybą dėl smurto artimoje aplinkoje nebūtų kvestionuojami
smurtą patiriančių asmenų (dažniausiai moterų) gebėjimai pasirūpinti vaikais. Smurto
artimoje aplinkoje prevencijai ir pagalbai finansuoti skiriamos valstybės lėšos neturi
būti skiriamos darbui su smurtautojais, o tikslingai nukreipiamos nukentėjusiųjų
įgalinimui, t. y. specializuotos kompleksinės pagalbos stiprinimui ir prieinamumo
didinimui.
4. Siūlysime kriminalizuoti moterų su negalia sterilizaciją, kai pažeidžiama ribotą
veiksnumą turinčių asmenų teisė į kūno neliečiamumą ir vientisumą.
5. Imsimės Valstybinės smurto prieš moteris mažinimo strategijos sukūrimo ir
įgyvendinimo, įtraukiant ir kovą su virtualiu smurtu prieš moteris ir mergaites.
Saugi ir laiminga vaikystė be smurto
Vaikystė be smurto, patyčių ir psichologinių traumų – tikslas ir prioritetas, dėl kurio
sutariama. Deja, šios problemos Lietuvoje vis dar itin aktualios. 2023 m. gauta daugiau nei 57
tūkst. pranešimų apie galimus vaiko teisių pažeidimus, užfiksuota beveik 4 tūkst. galimo
49 Tomas Vytautas Raskevičius, „Duok bobai į snukį“: ko trūksta Lietuvos įstatymuose, nors yra Stambulo
konvencijoje“, delfi.lt, 2024 m. balandžio 30 d.,
https://www.delfi.lt/news/ringas/politics/tomas-vytautas-raskevicius-duok-bobai-i-snuki-ko-truksta-lietuvos-istat
ymuose-nors-yra-stambulo-konvencijoje-120007710;
40
smurto prieš vaikaus atvejų.50 Šie atvejai apima ne tik fizinį, bet ir psichologinį bei seksualinį
smurtą, nepriežiūrą. Siekiant saugios ir laimingos vaikystės visiems Lietuvos vaikams, būtina
užtikrinti jų emocinę ir psichologinę gerovę, vaikų teisių ir interesų apsaugą bei užkardyti bet
kokios formos smurtą.
Turime kurti saugesnę aplinką Lietuvos moksleiviams ir moksleivėms. Patyčių paplitimas
Lietuvos mokyklose yra vienas didžiausių tarp Europos valstybių – su šia problema susiduria
kas ketvirtas Lietuvos moksleivis ir moksleivė,51 o Lietuvos berniukai patiria daugiausiai
patyčių ir patys tyčiojasi dažniausiai tarp visų tirtų pasaulio valstybių.52 Ši situacija kartojasi
metai iš metų – nepaisant formalių prevencinių programų gausos mokyklose, situacija
nesikeičia.
1. Siūlome įpareigoti mokyklas kasmet vykdyti anonimines mokyklos
bendruomenės apklausas, atskleidžiančias tikrąjį patyčių paplitimo mastą. Tai
suteiktų galimybę įvertinti realius prevencijos rezultatus bei taikyti tikslinės
intervencijos priemones, atliepiant konkrečios mokyklos bendruomenės poreikius.
2. Siekiant apsaugoti vaikus nuo seksualinio smurto, stiprinsime kokybiško, mokslu
grįsto lytiškumo ugdymo dėstymą Lietuvos mokyklose, tokiu būdu seksualinių
nusikaltimų politiką perorientuojant nuo reagavimo į jau įvykusius nusikaltimus į
efektyvią prevenciją. Užtikrinsime, kad Gyvenimo įgūdžių programą ir lytiškumo
ugdymą mokyklose besirengiantys dėstyti pedagogai būtų rengiami pasaulietiškuose,
mokslu, o ne ideologinėmis klišėmis paremtuose kursuose. Pedagogų kvalifikacijos
tobulinimas šioje srityje turi būti apmokamas valstybės biudžeto lėšomis.53
3. Siekiant vaikų ir paauglių emocinės ir psichologinės gerovės, užtikrinsime
objektyvios, mokslu paremtos ir nediskriminacinės informacijos prieinamumą.
Ypač nesaugiai mokyklose jaučiasi LGBTIQ+ bendruomenės jaunuoliai ir jaunuolės.
2022–2023 m. vykdyto tyrimo duomenimis, 64 proc. apklausoje dalyvavusių
moksleivių mokykloje „labai dažnai“ arba „dažnai“ girdi homofobines replikas, o
beveik 60 proc. jaunuolių teigė, kad jaučiasi nesaugiai dėl savo seksualinės
orientacijos.54 Apklausa taip pat atskleidė, kad mokyklos dažnai nereaguoja į tokias
patyčių formas. Be to, Lietuvoje vis dar galioja Nepilnamečių apsaugos nuo neigiamo
viešosios informacijos poveikio įstatymo nuostatos, traktuojančios pozityvią
informaciją apie LGBTIQ+ žmonių santykius kaip darančią neigiamą poveikį
nepilnamečiams. 2023 m. Laisvės frakcijos pastangomis šios įstatymo nuostatos
teisėtumas buvo pateiktas įvertinti Konstituciniam Teismui, o 2020–2024 m.
kadencijos metu įsigaliojo valstybės garantuojamos teisinės pagalbos priemonės,
leidžiančios teikti efektyvesnes paslaugas, atstovaujant pažeidžiamų visuomenės
54 „Ekspertės: LGBT moksleivių padėtis Lietuvos mokyklose blogėja“, lgl.lt, 2023 m. lapkričio 8 d.,
https://www.lgl.lt/naujienos/ekspertes-lgbt-moksleiviu-padetis-lietuvos-mokyklose-blogeja;
53 1-2 priemonė taip pat plačiau aptariamos Švietimo programos dalyje.
52 Pasaulio Sveikatos Organizacija (PSO), „A Focus on Adolescent Peer Violence and Bullying in Europe,
Central Asia and Canada. Health Behaviour in School-Aged Children International Report from the 2021/2022
Survey“, 2024,
https://iris.who.int/bitstream/handle/10665/376323/9789289060929-eng.pdf?sequence=2&isAllowed=y;
51 Kastytis Šmegelskis, „Bullying and Victimization as Factors of Children’s and Adolescent’s Emotional
Health“, https://hbsc.lt/wp-content/uploads/2024/04/Pristatymas.pdf;
50 Lietuvos Respublikos Seimo savižudybių ir smurto prevencijos komisija, „Nuo vaiko teisių apsaugos
reformos pradžios pavyko nuveikti daug – galime džiaugtis į iššūkius kūrybiškai reaguojančia sistema“, 2024 m.
kovo 15 d., https://www.lrs.lt/sip/portal.show?p_r=38466&p_k=1&p_t=287842;
41
grupių interesams – teisinė pagalba nepilnamečiams teikiama ir iki pripažįstant juos
nukentėjusiais ikiteisminiame procese.
4. Tobulinsime atvejo vadybos algoritmus, užtikrinant jos skyrimą tiems, kam šios
pagalbos labiausiai reikia. Lietuvoje kasmet išsituokia apie 4 tūkst. porų, turinčių
nepilnamečių vaikų.55 Sunkiuose skyrybų procesuose vaikai patiria didelę
psichologinę įtampą, todėl turime užtikrinti, kad jiems būtų teikiama itin profesionali
pagalba. Skyrybų proceso metu vaikui turi būti teikiama psichologinė pagalba, o
tėvams – privaloma skyrybų metodinė pagalba, kuri padėtų sumažinti tėvų ir mamų
keršto ir manipuliavimo vaiku riziką. Atvejo vadyba, kurią skiria Valstybinė vaiko
teisių ir įvaikinimo tarnyba ir koordinuoja savivaldybių socialinės įstaigos, yra
papildomas įrankis padėti šeimai, tačiau ji orientuota į socialinių sunkumų įveikimą ir
šiuo metu neatliepia daugybės šeimų, kurios nepatiria iššūkių socialinių įgūdžių
srityje, poreikių.
5. Mažinant teismų darbo apkrovą atsisakant jiems nebūdingų funkcijų, mūsų iniciatyva
buvo priimti pakeitimai, leidžiantys išsiskirti pas notarą, o ne teisme, jei pora neturi
nepilnamečių vaikų. Siekiant mažinti vaikų patiriamą ilgų skyrybinių proceso
sukeliamą stresą, siūlysime šio proceso plėtrą – santuokos nutraukimą pas
notarą, net jei turima vaikų.
Užtikrinome, kad vaikai būtų saugomi ir bažnyčiose – religinės bendruomenės
ir bendrijos įtrauktos į organizacijų, kuriose negali dirbti, savanoriauti ar
atlikti praktiką žmonės, teisti už seksualinius nusikaltimus prieš nepilnametes,
sąrašą. Tai didelis žingsnis į priekį – vaikų tvirkinimo bažnyčios aplinkoje
problemą ištraukėme iš amžino šešėlio. Europos Tarybos duomenimis, kas penktas
vaikas Europoje yra patyręs kokios nors formos seksualinį smurtą, o apie tai
suaugusiems praneša tik vienas iš trijų nepilnamečių.56 2020–2024 m. kadencijos
metu siekėme prailginti seksualiniams nusikaltimams prieš nepilnamečius taikomą
senaties terminą bei sukūrėme sistemą, padedančią identifikuoti nusikaltimus prieš
vaikus praeityje įvykdžiusius asmenis, siekiančius įsidarbinti darbui su vaikais.
Homofobiją, seksizmą ir žmonių su negalia diskriminaciją – į
istorijos vadovėlį
Lyčių lygybė
Europos lyčių lygybės instituto (EIGE) sudaromo Lyčių lyčių lygybės indekso duomenimis,57
2019–2023 metų laikotarpiu (t. y. šios Seimo kadencijos metu) Lietuva padarė reikšmingą
57Lygių galimybių kontrolieriaus tarnyba, „Europos lyčių lygybės indeksas 2023: pakilome, bet ES vidurkio dar
nepasivijome“, 2023 m. spalio 25 d.,
https://lygybe.lt/naujienos/europos-lyciu-lygybes-indeksas-2023-pakilome-bet-es-vidurkio-dar-nepasivijome;
56 Europos Taryba, „Human Rights Channel“,
https://human-rights-channel.coe.int/stop-child-sexual-abuse-in-sport-en.html;
55 Rodiklių duomenų bazė, „Išsituokiusių porų, turinčių 0–17 metų amžiaus bendrų vaikų, skaičius“,
https://osp.stat.gov.lt/statistiniu-rodikliu-analize?hash=5c2f2c51-11e3-4ecc-be6e-53bba56526c8#;
42
pažangą lyčių lygybės srityje – iš 23 vietos pakilome į 17. Nepaisant progreso, Lietuva vis
dar reikšmingai atsilieka nuo lyčių lygybės vidurkio Europos Sąjungoje.
Parlamente iš 141 Seimo nario tik 30 proc. yra moterys, o savivaldybių merių pareigas eina
tik šešios politikės moterys. 2023 m. net 90 proc. vaiko priežiūros išmokų gavėjų sudarė
moterys,58 o moterų ir vyrų atlyginimų atotrūkis Lietuvoje siekia 14 proc.59 Senatvėje su
skurdo rizika susiduria daugiau nei 40 proc. vyresnių nei 65 metų amžiaus moterų.60 Lyčių
stereotipai neigiamai veikia ir vyrus. 2022 metais vyrų vidutinė gyvenimo trukmė buvo
devyneriais metais trumpesnė nei moterų.61 Vyrai taip pat dažniau susiduria su savižudybių
bei priklausomybių rizika.62 Tai rodo, kad lyčių lygybės situacija Lietuvoje išlieka bloga.
2020–2024 m. kadencijos metu reformavome vaiko priežiūros išmokų sistemą, įvesdami
neperkeliamą dviejų mėnesių vaiko priežiūros laikotarpį antrajam partneriui, tokiu būdu
skatinant vyrų įsitraukimą į šeimos gyvenimą. Seime taip pat pritarta keturių dienų darbo
savaitei valstybinėse įstaigose dirbantiems tėvams ir motinoms, auginančioms vaikus iki trejų
metų, leista steigti „namų darželius“, didelėse įstaigose tapo privaloma įrengti vaikų
kambarius. Tokiu būdu siekiama sušvelninti pagrindinę nepakankamo moterų dalyvavimo
priežastį – moterims tenkančią neproporcingą neapmokamo namų ruošos ir vaikų priežiūros
darbo naštą. Taip pat pritarta siūlymui įpareigoti dideles įmones taikyti tikslines lyčių lygybės
priemones, kad nepakankamai atstovaujamos lyties asmenys užimtų ne mažiau kaip 33 proc.
vadovaujančiųjų pozicijų.
1. Didinsime neformalaus vaikų švietimo (NVŠ) krepšelį iki 60 eurų63 (šiuo metu
vienam vaikui per mėnesį skiriama iki 25 eurų). Siekiant didinti galimybės derinti
šeimą ir karjerą, peržiūrėsime neformalaus vaikų švietimo (NVŠ) finansavimo
sistemą. Tarptautiniai tyrimai bei gerosios kitų šalių praktikos rodo, kad NVŠ ne tik
padeda užimti vaikus po pamokų, yra efektyvi patyčių bei priklausomybių prevencijos
priemonė, bet ir sudaro galimybę tėčiams ir mamoms netrumpinti darbo valandų
bei siekti karjeros. Vaikai neformaliai būtų užimti bent po vieną valandą per dieną –
tai reikštų, jog vaikai galėtų lankyti įprastos trukmės (1 val. 30 min.) būrelį tris kartus
per savaitę. Taip pat išplėsime galimybes finansuoti neformalaus švietimo
užsiėmimų spektrą, įtraukiant daugiau pilietinės, meninės, sporto, STEAM krypčių
veiklų, jog kuo daugiau vaikų galėtų pasirinkti prasmingiausią popamokinę veiklą.
2. Jei tėčiai ir mamos dirba, sudarysime galimybę neprarasti vaiko priežiūros
išmokos, ją panaudojant vaiko ar sveikatos priežiūros paslaugoms apmokėti.
Dabartinė sistema neskatina tėčių ir mamų anksčiau grįžti į darbą iš vaiko priežiūros
laikotarpio, nes gaunamos pajamos mažina gaunamas išmokas. Palikus galimybę
tėčiams ir mamoms rinktis, kiek dirbti ir kiek būti su vaikais, sudarytume galimybę
63 Plačiau apie neformaliojo ugdymo svarbą – ir Švietimo politikos, Sveikatos politikos programos dalyse.
62 Lygių galimybių kontrolieriaus tarnyba, „Daugiau apie lyčių lygybę“,
https://lygiadieniai.lt/daugiau-apie-lyciu-lygybe/ka-rodo-lyciu-nelygybes-statistika/sveikata;
61 „Lietuvos gyventojai (2023 m. leidimas). Vidutinė tikėtina gyvenimo trukmė“,
https://osp.stat.gov.lt/lietuvos-gyventojai-2023/mirtingumas/vidutine-tiketina-gyvenimo-trukme;
60 Oficialiosios statistikos portalas, „Skurdo veidai – skirtingi“, 2022 m. spalio 6 d.,
https://osp.stat.gov.lt/straipsnis-skurdo-veidai-skirtingi;
59 „Moterų ir vyrų darbo pajamų atotrūkis per metus padidėjo“, 2023 m. kovo 7 d.,
https://www.sodra.lt/lt/naujienos/moteru-ir-vyru-darbo-pajamu-atotrukis-per-metus-padidejo;
58 „Sodros“ apžvalga: darbo rinka stabili, bet kai kurie sektoriai „sensta“, 2024 m. vasario 29 d.
https://www.sodra.lt/lt/naujienos/sodros-apzvalga-darbo-rinka-stabili-bet-kai-kurie-sektoriai-sensta?lang=lt;
43
tėčiams ir mamoms nors dalį dienos dirbti ir tokiu būdu neprarati įgūdžių, kontaktų,
galimybės mokytis ir tobulėti.
3. Siekiant efektyvios „namų darželių“ ir vaikų priežiūros paslaugų plėtros
Lietuvoje, didinsime vaiko priežiūros kompensacinę išmoką, kad ji atitiktų realius
vaikų priežiūros įkainius. Skatinsime, kad „namų darželiai“ būtų pritaikyti mažiems
vaikams nuo šešių mėnesių iki dvejų metų amžiaus (daugelis dabar veikiančių įstaigų
tokio amžiaus vaikų nepriima), pertekliniai biurokratiniai reikalavimai (dėl higienos
normų, mitybos raciono ir t. t.) neturėtų varžyti tokių paslaugų kūrimosi ir plėtros.
4. Užtikrinsime galimybę kelti kvalifikaciją vaiko priežiūros laikotarpio metu. Tai
reiškia galimybę mamai ar tėčiui ateiti į darbą tam tikrą valandų skaičių ar dalyvauti
mokymuose bei susitikimuose su kolegomis, bet to nelaikyti grįžimu į darbą,
prarandant (ar mažinant) vaiko priežiūros išmoką. Šis pasiūlymas užtikrintų, kad
tėčiai ir mamos neprarastų ryšių bei kompetencijų darbovietėje. Pavyzdžiui,
Jungtinėje Karalystėje sėkmingai taikomas analogiškas kompetencijų išlaikymo
modelis (angl. „keep in touch days“), kai tėvai turi teisę 10 dienų skirti įvairioms
veikloms darbovietėje vaiko priežiūros laikotarpio metu.
5. Nuo 2022 metų Lietuvoje nera vykdoma nacionalinė lyčių lygybės strategiją, ją
keičiant horizontaliu integravimu, t. y. lyčių lygybės priemonių įgyvendinimą
perduodant ministerijoms jų kuruojamose srityse.64 Tokiu būdu neįmanoma pasiekti
nei pamatuojamo proveržio lyčių lygybės srityje, nei vykdyti taikomų lyčių lygybės
priemonių stebėsenos. Dėl šios priežasties atnaujinsime Valstybinę moterų ir vyrų
lygių galimybių programą ir bendradarbiaudami su ekspertais identifikuosime tris
lyčių lygybės prioritetus ateinančių ketverių metų laikotarpiui bei užtikrinsime
adekvatų finansavimą ir tarpinstitucinį kordinavimą užsibrėžtų tikslų įgyvendinimui.
6. Bendradarbiaudami su Aukščiausia audito institucija, atliksime valstybinį lyčių
lygybės auditą. Darbo kodeksas nustato, kad įmonė ar organizacija, kurios vidutinis
darbuotojų skaičius yra daugiau kaip penkiasdešimt, privalo priimti ir įgyvendinti
lygių galimybių politiką. Praktikoje ši progresyvi nuostata yra tapusi savotiška dūmų
uždanga, nes patvirtintos lygių galimybių politikos nenumato tęstinių lygių galimybių
ir lyčių lygybės priemonių. Skatinsime valstybės institucijas ir biudžetines įstaigas
perimti gerąsias lyčių lygybės praktikas iš privataus sektoriaus (lygių galimybių
lygybės liniuotė,65 atlyginimų atotrūkio tarp vyrų ir moterų viešinimas, lyčių lygybės
principų taikymas viešųjų pirkimų procedūrose ir t. t.). Užtikrinsime tęstinius
valstybės tarnautojų mokymus lyčių lygybės ir lygių galimybių temomis.
7. Kokybiška švietimo sistema gali amortizuoti visuomenėje paplitusias neigiamas
nuostatas ir stereotipus. Todėl integruosime lyčių lygybės dėstymą į pedagogų,
karjeros konsultantų ir neformalaus švietimo darbuotojų rengimo procesus,
ypatingą dėmesį skiriant ikimokyklinio ir pradinio ugdymo pedagogams bei
specialistams. Švietimo ir ugdymo įstaigos lyčių lygybės ir lygių galimybių
įgyvendinimo kontekste turi būti traktuojamos ne tik kaip paslaugos teikėjos, bet ir
kaip darbdavės, efektyviai taikančios lygių galimybių politiką savo darbuotojų
65 Plačiau: https://lygybe.lt/lygiu-galimybiu-liniuote
64 „Lietuva atsisako moterų ir vyrų lygių galimybių programos: liks tik kelių krypčių eismas be taisyklių?“,
15min.lt, 2021 m. gegužės 7 d., https://shorturl.at/Kniz8
44
atžvilgiu. Bendradarbiaudami su Lietuvos aukštosiomis mokyklomis, atnaujinsime
galimybę įgyti universitetinį lyčių studijų išsilavinimą.
8. Vyrų emocinės sveikatos, savižudybių rizikos ir trumpesnės gyvenimo trukmės
problemos turi būti sprendžiamos pasitelkiant lyties dimensiją. Todėl sieksime didinti
vyrų ir berniukų įsitraukimą į lyčių lygybės problemų sprendimą, skatinsime
visuomenės diskusiją dėl stereotipinių lyčių vaidmenų daromos žalos tiek moterims,
tiek vyrams.
LGBTIQ+ teisių apsauga
LGBTIQ+ teisių užtikrinimo klausimai Lietuvoje sukelia audringas politines diskusijas. Kai
kurios politinės partijos, dangstydamosis „tradicinių vertybių“ lozungais, LGBTIQ+
bendruomenę pasirinko kaip taikinį neapykantai. Dar kitos partijos, žadėjusios orų požiūrį į
LGBTIQ+ žmones ir jų šeimas, nuo šių pažadų atsižadėjo ir, priimdamos politinius
sprendimus, rinkosi pataikauti plačiai paplitusiai homofobijai. Tuo tarpu Laisvės partija
nuosekliai siekia LGBTIQ+ žmonių lygiateisiškumo Lietuvoje.
2020–2024 m. kadencijos metu parengėme Civilinės sąjungos įstatymo (CSĮ) projektą, kuris
Seime įveikė pateikimo ir svarstymo stadijas. Liko paskutinis – priėmimo – balsavimas. Šiam
balsavimui laimėti reikia 71 balso – lemiamas balsavimas gali įvykti tiek šios, tiek kitos
kadencijos Seime. Nors CSĮ projektas yra kompromisinis, jis civilinę sąjungą sudariusioms
poroms leistų pasinaudoti visomis įstatymuose partneriams numatytomis teisėmis ir
pareigomis – nuo teisės gauti informaciją apie savo partnerio sveikatos būklę ir valstybės
paramos įsigyjant pirmąjį būstą iki atleidimo nuo paveldėjimo mokesčių vienam iš partnerių
mirus. Laisvės partijos iniciatyva buvo panaikintas draudimas homoseksualiems vyrams tapti
kraujo donorais, sudaryta galimybė translyčiams asmenims pasikeisti vardo ir pavardės įrašus
asmens tapatybės dokumentuose be teismo proceso, didintas priešekspozicinės profilaktikos
(PrEP) prieinamumas tikslinėse grupėse, inicijuotas kreipimaisi į Konstitucinį Teismą dėl
tariamą homoseksualumo propagandą draudžiančio įstatymo, draudimo pagalbinio
apvaisinimo paslaugomis pasinaudoti nesusituokusioms poroms ir vienišoms moterims bei
dėl parnerystės instituto nebuvimo
Nepaisant pozityvių pokyčių, LGBTIQ+ asmenų ir jų teisių situaciją Lietuvoje išlieka
sudėtinga. Remiantis tarptautinės organizacijos ILGA-Europe kasmet sudaromu Vaivorykštės
indeksu, Lietuva užima 34 vietą tarp 48 valstybių pagal teisinę LGBTIQ+ bendruomenės
apsaugą.66 Eurobarometro duomenimis, 53 proc. Lietuvos gyventojų mano, kad
diskriminacija dėl seksualinės orientacijos mūsų šalyje yra plačiai paplitusi, tačiau net 6 iš 10
Lietuvos gyventojų jaustųsi nepatogiai, jei jų sūnus ar dukra būtų romantiniuose santykiuose
su tos pačios lyties asmeniu.67 Tiek teisinės bazės trūkumus, tiek neigiamas visuomenės
nuostatas būtina ir toliau kryptingai keisti.
1. Laisvės partija visada laikysis principinės pozicijos, jog tos pačios lyties poros
yra šeima – sieksime teisiškai apsaugoti visas Lietuvos šeimas. Priėmus CSĮ,
sieksime tobulinti šiuo įstatymu suteikiamas garantijas (pavyzdžiui, galimybė įgyti
partnerės pavardę) bei plėsti įstatymuose numatytas partnerėms taikomas teises ir
pareigas. Pradėsime politinę diskusiją dėl šiuo metu tos pačios lyties šeimose jau
67 „Diskriminacija Europos Sąjungoje“, Eurobarometro apklausa, 2023 m. gruodžio mėn.,
https://shorturl.at/XoI6U;
66 Plačiau: https://rainbowmap.ilga-europe.org/countries/lithuania;
45
augančių vaikų teisinės apsaugos, kad, biologinei mamai ar tėčiui mirus, tokie vaikai
neatsidurtų vaikų namuose. Telksime politinę paramą ir principingai palaikysime
galimybę tos pačios lyties poroms įsivaikinti bei pabrėšime poreikį pradėti diskusijas
dėl 38 Konstitucijos straipsnio pakeitimo, sudarant prielaidas santuokos lygybei
Lietuvoje.
2. Sieksime sudaryti galimybę translyčiams asmenims pasikeisti lyties žymenį
asmens tapatybės dokumentuose administracine tvarka (t. y. be teismo proceso),
priimti Asmens tapatybės pripažinimo įstatymą, grįstą depatologizacijos modeliu, bei
užtikrinti kokybiškų sveikatos priežiūros paslaugų prieinamumą.
3. Sieksime kriminalizuoti jaunus žmones žalojančių konversijos terapijų (t. y. kai
bandoma neva pakeisti asmens seksualinę orientaciją ar lytinę tapatybę) taikymą
Lietuvoje.
4. Sieksime, kad švietimo ir ugdymo turinyje būtų integruota mokslu paremta ir
moksleivių amžių atitinkanti informacija apie LGBTIQ+ asmenis, skatinant
skirtingų visuomenės grupių dialogą ir įtrauktį.
Negalia nėra kliūtis laimei, diskriminacija – yra
Ilgą laiką į žmones su negalia buvo žiūrima per medicininę prizmę, o pagalba jiems buvo
vertinama tik kaip socialinės paslaugos. Ratifikavusi JT neįgaliųjų teisių konvenciją, Lietuva
pripažino, kad negalią turintys žmonės turi teisę lygiai su visomis naudotis žmogaus teisėmis.
Vis dėlto žmonės su negalia kasdien susiduria su diskriminacija ir kliūtimis. 2023 m.
duomenimis, apie pusę Lietuvos žmonių mano, kad diskriminacija dėl negalios yra plačiai
paplitusi.68 Žmonėms su negalia ne visada užtikrinama teisė mokytis, dirbti, savarankiškai
gyventi bendruomenėje, balsuoti ir kitaip dalyvauti visuomenės gyvenime. Apie trečdalis
asmenų su negalia susiduria su skurdo rizika69
, kas ketvirta neturi darbo.70
2020–2024 m. kadencijos metu įgyvendinta negalios reforma – atsisakyta medicininiais
kriterijais grindžiamo negalios vertinimo ir darbingumo lygio nustatymo, pereita prie
konkretaus žmogaus individualių poreikių ir aplinkos kliuvinių vertinimo, dalyvumo lygio
nustatymo, įsteigta Asmens su negalia teisių apsaugos agentūra (toliau – ir ANTAA). Laisvės
partija ėmėsi inciatyvos diskriminacinę „invalidumo“ sąvoką Konstitucijoje pakeisti į
„neįgalumo“. Partijos iniciatyva atsirado žmonių su negalia koordinatorių pareigybės
savivaldybėse. Pakeistas Šalpos pensijų įstatymas nutraukė mažiausias išmokas gaunančių
žmonių diskriminaciją, sudarant galimybę jiems dirbti. Pasirašius memorandumą dėl
transporto priemonių pritaikymo individualių poreikių turintiems žmonėms, perkamas tik
visiems prieinamas viešasis miesto transportas, atsirado daugiau pritaikytų tarpmiestinių
autobusų. Daugiau žmonių su negalia teisių užtikrins ir naujai priimtas Prekių ir paslaugų
prieinamumo įstatymas. Laisvės partija taip pat inicijavo taksi bei pavežėjų prieinamumo
klausimo sprendimą, sustiprino žmonių su negalia teisių apsaugą gydymo įstaigose,
70 Lietuvos negalios organizacijų forumas (LNF), „Įdarbinimas“, https://www.lnf.lt/idarbinimas;
69 Oficialiosios statistikos portalas, „Asmenų, kurių veikla dėl sveikatos sutrikimų buvo ar nebuvo apribota,
skurdo rizikos lygis“,
https://osp.stat.gov.lt/statistiniu-rodikliu-analize?hash=296d0955-f7c0-477a-9f54-62ae9439daa0#;
68 „Diskriminacija Europos Sąjungoje“, Eurobarometro apklausa, 2023 m. gruodžio mėn.,
https://shorturl.at/XoI6U;
46
užtikrinant nesavarankiškų asmenų teisę būti ligoninėje drauge su lydinčiu (slaugančiu)
asmeniu, o asmeniniams asistentams – galimybę į renginius patekti nemokamai.
Viena iš priežasčių, kodėl žmonės su negalia vis dar susiduria su reikšmingai apribotomis
galimybėmis dalyvauti viešajame gyvenime, yra neefektyvus žmonių su negalia, kaip
žmogaus teises turinčių subjektų, o ne socialinių išmokų gavėjų, teisių užtikrinimo
mechanizmas. Siūlome konkrečias priemones šiam mechanizmui stiprinti.
1. „Vienas langelis“ teisėms ginti. Lietuvoje egzistuoja vienintelis specializuotas
mechanizmas žmonių su negalia teisėms ginti – galimybė pateikti skundą Lygių
galimybių kontrolieriaus tarnybai. Dėl ribotos galimybės skirti atgrasančias sankcijas
šis teisių gynimo būdas yra neefektyvus.71 Statinių ar paslaugų prieinamumo srityje
konkrečiai priskirtos priežiūros institucijos apskritai nėra. Inicijuosime efektyvaus
neteisminio ginčų nagrinėjimo mechanizmo sukūrimą, kuris padės asmenims su
negalia apginti savo pažeistas teises. ANTAA atsiras „vienas langelis“ žmonių su
negalia skundams pateikti, o skundus nagrinės aiškiai priskirta institucija ar jos
padalinys.
2. Daugiau teisinės praktikos formavimo. Asmenys su negalia retai kreipiasi į teismą
dėl savo pažeistų teisių, nes tai yra sudėtingas, žinioms ir finansams imlus procesas.
Be to, dažnai bijoma netekti darbo, paslaugų ar susidurti su kitomis neigiamomis
pasekmėmis. Dėl šios priežasties nesiformuoja atitinkama teismų praktika, trūksta
precedentų. Šią spragą galėtų užpildyti kompetentingos kontrolės institucijos.
Sieksime, kad atitinkamos institucijos turėtų galimybę kreiptis į teismą dėl sisteminių
asmenų su negalia teisių pažeidimų (t. y. viešojo intereso gynimo).
3. Teisėkūroje taikysime horizontalųjį principą, įtraukiant nuostatas dėl žmonių su
negalia nediskriminavimo, įskaitant atsisakymą tinkamai pritaikyti sąlygas įstatymo
reguliuojamose srityse. Nors bendrieji teisės aktai ir įtvirtina diskriminacijos
draudimo bei lygiateisiškumo principus teikiant paslaugas asmenims su negalia,
tačiau specialieji teisės aktai, kurie nustato konkrečius reikalavimus skirtingose srityse
(pavyzdžiui, Vartotojų teisių apsaugos įstatymas), tokių reikalavimų nenumato.
4. Stiprinsime nevyriausybinių organizacijų pajėgumus užsiimti asmenų su negalia
advokacija. Užtikrinsime nuo savivaldybių nepriklausomą finansavimo šaltinį. Viena
iš pažeidžiamų grupių teisių užtikrinimo prielaidų – stipri nevyriausybinių
organizacijų veikla. Negalios organizacijos, ypač regioninės, turi ribotas galimybes
efektyviai įsitraukti į savivaldos lygio sprendimų priėmimo procesus. Dominuoja
paslaugas teikiančios ir nuo savivaldybių finansiškai priklausomos organizacijos.
Savivaldybės neturi plano, kaip strategiškai stiprinti vietos organizacijas, ir neatlygina
už jų laiką bei ekspertizę.
5. Įgyvendinsime teisę į prieinamą aplinką. Teisės aktų nuostatos gana detaliai
reglamentuoja valstybės siekį užtikrinti asmenims su negalia galimybę naudotis naujai
statomais ir (ar) rekonstruojamais statiniais. Vis dėlto egzistuoja didelė problema, kai
statinių valdytojos neišlaiko (panaikina) statinių prieinamumo asmenims su negalia
elementus (pavyzdžiui, įėjimo rampas). Teisės aktuose įtvirtintas draudimas šalinti
71 Lietuvos žmogaus teisių centras, „Lygių galimybių kontrolieriaus tarnyba, kaip nacionalinė žmogaus teisių
institucija“, 2017, p. 25-28, https://shorturl.at/ZZtJA;
47
statinių prieinamumo asmenims su negalia elementus savivaldybių adminsitracjų
vykdomas aplaidžiai, todėl būtina stiprinti asmenims su negalia skirtos infrastruktūros
naudojimo priežiūrą. Tikslinsime statinių naudojimo priežiūros tvarką, nustatant, kad
periodinių patikrinimų metu statinio naudojimo priežiūros vykdytojai vertintų atitiktį
statinio prieinamumo reikalavimams (ar yra reali galimybė naudoti keltuvus, ar
nepanaikintos asmenims su negalia skirtos automobilių stovėjimo vietos ir pan.)
Nustačius atitinkamus statinio prieinamumo reikalavimų pažeidimus, jie turės būti
įrašomi statinio techninės priežiūros patikrinimo akte. Įpareigosime Statybų
inspekciją, kad, priimdama statinio užbaigtumą, turėtų pareigą patikrinti ir objekto
atitikimą prieinamumo reikalavimams.
2020 m. Valstybės audito ataskaitoje teigiama, kad daugiau nei pusė savivaldybių
neužtikrino, kad bent 30 proc. viešųjų pastatų, kuriuose teikiamos paslaugos, būtų
pritaikyta žmonėms su negalia. Daugiausia pritaikyta socialinių paslaugų centrų (61
proc.), mažiausiai – švietimo įstaigų (16 proc.). Žmonių su negalia organizacijos
laikosi pozicijos, kad valstybė turi inicijuoti veiksmų planą, skirtą viešosios paskirties
pastatų prieinamumui užtikrinti.
6. Siekiant didinti viešai teikiamų paslaugų prienamumą asmenims su negalia,
stiprinsime paslaugų teikėjų atskaitomybės mechanizmą. Lygių galimybių
įstatyme įtvirtina asmenų su negalia apsauga nuo diskriminacijos paslaugų teikimo
srityje, tačiau ši norma yra gana abstrakti, nenumatanti konkrečių reikalavimų
skirtingoms paslaugų rūšims. Administracinių nusižengimų kodeksas numato
atsakomybę už paslaugų prieinamumo ir pagalbos neįgaliesiems nesuteikimą tik
geležinkelio transporto paslaugų teikėjams bei oro transporto vežėjams. Asmens su
negalia teisių apsaugos agentūroje įsteigsime konsultacijų centrą, kuriame bus
teikiamos konsultacijos, rengiama informacinė medžiaga universalaus dizaino ir
paslaugų prieinamumo klausimais. Skirtingų paslaugų priežiūrą dėl asmenų su negalia
teisių užtikrinimo vykdys aiškiai priskirtos institucijos. Įpareigosime maitinimo
įstaigas, įsikūrusias statiniuose, statytuose po 2001 metų, atitikti prieinamumo
reikalavimus pagal statybos metais galiojusius arba vėlesnius teisės aktus.
7. Padėsime įgyvendinti įtraukųjį ugdymą.
72 Švietimo, mokslo ir sporto ministerijos
iniciatyva reikšmingai apribota nuo 2024 m. rugsėjo 1 d. turėjusi įsigalioti įtraukiojo
ugdymo reforma, kuria buvo sukuriamos prielaidos specialiųjų ugdymosi poreikių
turintiems moksleiviams mokytis arčiausiai namų esančioje mokykloje kartu su kitais
vaikais.73 Švietimo įstatyme sukurtas algoritmas, kaip „nepatogius“ specialiųjų
ugdymosi poreikių turinčius vaikus nukreipti į kitas ugdymosi įstaigas, remiantis
neproporcingos naštos kriterijumi. Suprasdami savivaldybėms tenkančius iššūkius,
įpareigosime Pedagoginę psichologinę tarnybą teikti rekomendacijas dėl tinkamų
sąlygų pritaikymo konkrečiam vaikui, o savivaldybės turės užtikrinti, kad konkreti
mokykla prisitaikytų priimti specialiųjų ugdymosi poreikių turintį vaiką per dvejų
73 Lietuvos Respublikos Seimo Žmogaus teisių komiteto pirmininko Tomo Vytauto Raskevičiaus pranešimas
„Seime bus bandoma aiškintis priežastis, kodėl siekiama stabdyti įtraukųjį ugdymą Lietuvoje“, lrs.lt, 2024 m.
vasario 6 d., https://www.lrs.lt/sip/portal.show?p_r=36002&p_t=287456;
72 Ši nuostata aptariama ir Švietimo politikos programoje.
48
metų laikotarpį. Tokiu būdu užtikrinsime įtraukiojo ugdymo reformos tęstinumą ir
visuotinumą.
Proveržis užtikrinant tautinių mažumų teises
Tautinių mažumų teisės yra neatsiejama žmogaus teisių politikos dalis, o tautinės mažumos –
integrali Lietuvos visuomenės dalis. Laisvės partijos lyderystė užtikrino, kad tautinių
mažumų teisių katalogas šios 2020–2024 m. kadencijos metu išsiplėtė didžiausia apimtimi
nepriklausomos Lietuvos istorijoje.
Originali asmenvardžių rašyba – nauja realybė. Priimtas teisinis reguliavimas,
kuris leidžia ne lietuvių tautybės Lietuvos piliečiams asmenvardžius asmens
tapatybės dokumentuose rašyti lotyniškos abėcėlės rašmenimis be diakritinių
ženklų. Ši galimybė susieta su asmens tautybės įrašu Gyventojų registre, t. y. turi
būti nurodyta kita negu lietuvių tautybė.
Tautybės įrašas be ginčų teismuose. Sukurtos taisyklės, leidžiančios patikslinti
Gyventojų registre užfiksuotą tautybės įrašą. Asmens pageidavimu įrašas apie
tautybę gali būti pakeistas, papildytas arba, jeigu jo nėra, įrašytas. Asmuo gali
pasirinkti savo tėvo, motinos ar senelių tautybę.
Ne diskriminacijai dėl odos spalvos. Pakeisti Baudžiamojo kodekso straipsniai dėl
neapykantos kalbos ir neapykantos nusikaltimų – šalia jau galiojančių tautybės,
rasės, lyties ir kitų pagrindų įtraukti etninės kilmės ir odos spalvos požymiai.
Teigiami pokyčiai lenkakalbių švietime. Nuo 2023–2024 mokslo metų lenkų
gimtosios kalbos, o nuo 2024–2025 mokslo metų ir likusieji gimtųjų tautinių
mažumų kalbų egzaminai tapo valstybiniais. Stojant į Lietuvos ir užsienio
aukštąsias mokyklas, bus atsižvelgiama į šių egzaminų rezultatus.
Stiprinamas antrosios užsienio kalbos mokymas. Šiuo metu stiprinamas
antrosios užsienio kalbos (anglų, prancūzų, vokiečių, ukrainiečių, lenkų ir ispanų)
mokymas III-IV gimnazijos klasėse, ypatingą dėmesį skiriant Europos Sąjungos
kalbų mokymui.
Prielaidos žiniasklaidos pliuralizmui. Pritarta atnaujintam žiniasklaidos rėmimo
modeliui, kuris ne tik numato kompensacijas leidėjams už prenumeratų pristatymą į
miestelius ir kaimiškas vietoves, bet ir prioritetizuoja paramą žiniasklaidai tautinių
mažumų kalbomis.
1. Tautinių mažumų įstatymo projektas – pagaliau! Seimas Europos Tarybos tautinių
mažumų apsaugos pagrindų konvenciją be išlygų ratifikavo dar 2000 metais. Nuo tada
nuolat pabrėžiama, kad Lietuvoje nėra išsamaus teisinio reguliavimo, skirto tautinių
mažumų teisių apsaugai. Tai sukuria netikrumą dėl Lietuvos piliečių, turinčių kitokią
nei lietuvių tautinę tapatybę, teisių ir laisvių užtikrinimo. Laisvės partijos lyderystės
dėka Vyriausybė patvirtino mūsų siūlomą Tautinių mažumų įstatymo projektą, kuriuo
siekiama veiksmingiau spręsti tautinių mažumų teisių užtikrinimo klausimus.
Kryptingai sieksime, kad Tautinių mažumų įstatymas būtų priimtas. Taip pat telksime
49
politinę paramą, siekiant ratifikuoti Europos regioninių arba mažumų kalbų chartiją ir
Europos žmogaus teisių ir pagrindinių laisvių apsaugos konvencijos 12 protokolą
(diskriminacijos draudimas).
2. Sieksime, kad tautinių mažumų kultūros srities iniciatyvoms atsirastų rėmimo
fondas, analogiškas naujai patvirtintam Medijų rėmimo fondui. Tai leistų užtikrinti
tautinių mažumų kultūros ir tradicijų puoselėjimo nuoseklumą, tvarumą ir
finansavimo skaidrumą. Manome, jog tautinių mažumų politika – integrali žmogaus
teisių politikos dalis, todėl politikos formavimą tautinių mažumų srityje patikėsime
siūlomai steigti naujai Žmogaus teisių ministro pareigybei. Tai leis sutelkti lyderystę
ir užtikrinti, jog tautinių mažumų politika neliktų paraštėse.
3. Sieksime geresnės ugdymo kokybės ir valstybinės lietuvių kalbos mokymo
tautinių mažumų mokyklose. Realus mokyklų poreikis turi atitikti tinklo standartą,
racionalų resursų paskirstymą ir bendruomenės poreikį – tautinių mažumų mokyklų
klausimas turi būti sprendžiamas įtraukiant tautines mažumas. Racionalus
požiūris į esamą socialinį, istorinį ir geopolitinį kontekstą yra tai, ko pasigendame iš
dabartinių politikų ir institucijų, priimančių sprendimus šioje srityje. Turime remtis
egizuojančiais geraisiais tautinių mažumų mokyklų tinklo pavyzdžiais ir su atskiru
dėmesiu žvelgti į mums svarbias tautinių mažumų mokyklas.
4. Stiprinsime ES kalbų, kaip antrų ugdymo kalbų, mokymą Lietuvos tautinių
mažumų mokyklose.
5. Sieksime, kad Lietuvos istorijos mokymo programose atskiras dėmesys būtų
skiriamas ir tautinių mažumų atstovų, kaip Lietuvos piliečių, indėliui į
nepriklausomos Lietuvos istorijos ir kultūros kūrimą. Nors Lietuvos istorijos
mokymas ir lietuviškose, ir lenkiškose mokyklose vis dar žvelgia į Lietuvą kaip į
politinį darinį, kuriame išskirtinai veikė ir dalyvavo etniniai lietuviai, tautinių
mažumų indėlis į Lietuvos istoriją – reikšmingas. Žinome, jog ir tautinių mažumų
atstovai stojo Lietuvos nepriklausomybės gynybos pusėje, dalyvavo Sausio 13-osios
įvykiuose, balsavo dėl Lietuvos nepriklausomybės atkūrimo.
6. Sieksime plėsti Generolo Jono Žemaičio Lietuvos karo akademijos vykdomą
Jaunojo kariūno-lyderio ugdymo programą. Lietuvą kuria ir gina įvairių tautybių
Lietuvos piliečiai. Visų tautybių, o ypač regionų, besiribojančių su nedraugiškomis
valstybėmis, ir tautinių mažumų mokyklų mokiniai turi turėti galimybę įgyti stiprius
patriotiškumo ir lyderystės pamatus.
Quo Vadis Vilnija?
Tautinių mažumų problematika Lietuvoje turi būti sprendžiama tiek nacionaliniu, tiek
savivaldos lygmeniu. Būtina atkreipti dėmesį į Vilniaus, Trakų, Šalčininkų ir Visagino
savivaldybes, kuriose gausiai gyvena tautinės mažumos. Vilnija, kitaip dar žinoma Vilniaus
krašto pavadinimu, yra Lietuvos tautinių mažumų epicentras. Pastaruoju metu – ypač po 2024
m. Prezidento rinkimų – viešojoje erdvėje įsitvirtinęs stigmatizuojantis požiūris į šio regiono
gyventojus tik dar labiau didina atskirtį, o ne padeda spręsti iškylančius iššūkius.
50
Vilniaus ir Šalčininkų rajonų ekonominiai rodikliai atsilieka nuo nacionalinio vidurkio.
Rajonai iki galo neišnaudoja savo ekonominio potencialo. Trūksta kvalifikuotos darbo jėgos,
Vilniaus krašte dominuoja žemės ūkio veiklos. Žmonės, kurie galėtų ir norėtų dirbti versle,
aukštųjų technologijų srityje arba paslaugų sektoriuje, dažniausiai persikrausto į sostinę
Vilnių arba emigruoja. Visa tai labai apsunkina investicijų pritraukimą. Be to, Vilniaus krašto
ekonominei padėčiai – tiek investicijų patrauklumo, tiek nacionalinio saugumo prasme –
reikšmingą įtaką daro sienos su Baltarusija kaimynystė.
1. Siekdami skatinti ekonominį Vilniaus krašto vystymąsi ir sklandesnę šio regiono
gyventojų integraciją, sieksime, kad į Vilniaus kraštą ateitų daugiau investicijų.
Skatinsime glaudų rajonų savivaldybių ir koordinuojančių ministerijų
bendradarbiavimą dėl laisvųjų ekonomikos zonų (LEZ) steigimo ir kitų ekonominių
iniciatyvų. Vilniaus krašte turi pradėti veikti aktyvaus verslo erdvės, pritaikytos
smulkiam ir vidutiniam verslui augti, stiprinti verslumo kompetencijas,
bendradarbiauti tarpusavyje ir taip rasti naujų partnerių.
2. Sieksime suprasti ir spręsime politinius ir integracijos srities iššūkius. Skirsime
papildomą politinį dėmesį šiems regionams, neleisdami didėti kultūrinei atskirčiai
regione. Ieškosime alternatyvių bendravimo ir susitikimų su vietos gyventojais formų.
Inicijuosime išvažiuojamuosius parlamentinių institucijų posėdžius ir viešas
diskusijas gyventojams aktualiais klausimais.
Romų įtrauktis
Romai išlieka viena labiausiai diskriminuojamų ir pažeidžiamų visuomenės grupių.
Remiantis visuomenės nuomonės apklausomis, net 59 proc. Lietuvos gyventojų nenorėtų su
romais gyventi kaimynystėje ar išnuomoti joms būsto, 31 proc. nenorėtų dirbti vienoje
darbovietėje.74 Romų skurdo riziką, iššūkius dalyvaujant darbo rinkoje ir švietimo sistemoje
visų pirmiausia lemia neigiamas visuomenės požiūris į šios tautybės asmenis. Dėl šios
priežasties reikalinga koordinuota valstybės institucijų pastanga sprendžiant romų
integracijos į Lietuvos visuomenę klausimus.
Apie ketvirtadalį visos Lietuvos romų gyvena Vilniuje.75 Laisvės partijos iniciatyva 2020 m.
patvirtinta Vilniaus romų integracijos programa 2020–2023 metams,
76 kuri iki šiol laikoma
vienu sėkmingiausių integracijos programų pavyzdžių savivaldos lygmeniu. Programoje
didelis dėmesys skiriamas socialinių paslaugų plėtrai, švietimo, sveikatos, kultūros ir būsto
sritims, taip pat siekiui didinti romų įsitraukimą į darbo rinką, o ne nusikalstamumo
užkardymui ir policijos finansavimui. Pažymėtina, jog po 2023 m. savivaldos rinkimų,
pasikeitus valdančiajai daugumai Vilniaus mieste, ši programa nebuvo tęsiama.
1. Siūlome atnaujinti romų įtraukties veiksmų planą, numatant tikslines priemones
romų integracijai, užtikrinant joms adekvatų finansavimą ir įtraukiant romų
integracijos srityje dirbančias nevyriausybines organizacijas. Nors nacionaliniu
76 Vilniaus miesto savivaldybės taryba, „Sprendimas dėl Vilniaus romų integracijos į visuomenę 2020– 2023
metų programos tvirtinimo“, Nr. 1-609, 2020 m. rugpjūčio 26 d., https://aktai.vilnius.lt/document/30344382;
75 Lietuvos socialinių mokslų centro Sociologijos institutas, „Lietuvos romų socialinis demografinis portretas: ką
atskleidžia 2021 metų gyventojų surašymas“, 2022 m.,
https://tmde.lrv.lt/uploads/tmde/documents/files/TMD%20romai_lietuvoje_2022.pdf;
74 Lietuvos socialinių tyrimų centro (LSTC) etninių tyrimų institutas, „Visuomenės nuostatos etninių ir religinių
grupių atžvilgiu“, 2022 m.,
http://www.ces.lt/wp-content/uploads/2023/01/2022-m.-rugsejo-16-27-d.-duomenys.pdf;
51
lygmeniu jau patvirtintame Romų įtraukties iki 2030 metų veiksmų plane77
analizuojamas platus socialinių problemų spektras, jame dominuoja bendrojo
pobūdžio priemonės (pavyzdžiui, Socialinės apsaugos ir darbo ministerijai – didinti
nepasiturinčių gyventojų disponuojamas pajamas, savivaldybėms – nuomoti socialinį
būstą ir t. t.), kurios ir taip yra vykdomos nepriklausomai nuo keliamų integracijos
uždavinių.
2. Perkrausime ir stiprinsime Tautinių mažumų departamento vaidmenį romų
integracijos srityje, šios įstaigos tikslus ir uždavinius susiejant su aiškiai apibrėžtais
integracijos kriterijais. Tautinių mažumų departamentas, atsakingas už integracijos
priemonių koordinavimą, itin didelį dėmesį skiria romų kultūros sklaidai (pavyzdžiui,
kasmet organizuojamas romų kultūros festivalis „Gypsy Fest“). Vis dėlto pastebėtina,
kad kultūrinio tapatumo ir išskirtinumo puoselėjimas turėtų papildyti, o ne pakeisti
integracinių priemonių spektrą. Savivaldybės, kuriose telkiasi romų bendruomenės,
integracijos veiklas organizuoja nesivadovaudamos nacionalinio lygmens veiksmų
planu78 – trūksta koordinavimo ir lyderystės.
3. Stiprinsime romų tautybės asmenų švietimą ir tarpkultūrinį dialogą. Svarbi romų
integracijos į Lietuvos visuomenę dedamoji yra pačių romų bendruomenės narių
nuostatos ir praktikos. Romų integracijos srityje dirbančios nevyriausybinės
organizacijos signalizuoja apie aukštus nepilnamečių santuokų ir nėštumų rodiklius,
LGBTIQ+ asmenų savižudybių atvejus, vengimą naudotis sveikatos priežiūros
paslaugomis (pavyzdžiui, skiepytis). Su ypatingais iššūkiai susiduria ir romų tautybės
moterys – dažni nepelnytos atsakomybės už baudžiamuosius nusikaltimus
(pavyzdžiui, psichoaktyvių medžiagų platinimą) prisiėmimo atvejai, moterų
„pagrobimas“ siekiant sudaryti santuoką, draudimas naudotis akušerės-ginekologės
paslaugomis. Šios praktikos negali būti traktuojamos kaip kultūrinio tapatumo
apraiškos.
4. Siekiant kokybiškesnės romų integracijos savivaldos lygmeniu, plėsime romų
reikalų koordinatorių tinklą savivaldybėse, užtikrindami, kad šias pareigas eitų su
vietine romų bendruomene glaudžiai susiję asmenys.
Lietuva – jungianti piliečius visame pasaulyje
Lietuva bus atvira ir didelė šalis tik išsaugojusi ryšius su savo piliečiais. Trys ketvirtadaliai
Lietuvos gyventojų turi artimųjų, gyvenančių užsienyje – daugumai jų labai aktualus
pilietybės išsaugojimas. Netekę Lietuvos pilietybės žmonės turės mažiau motyvacijos vėliau
grįžti atgal, investuoti čia savo pinigus, puoselėti lietuviškumo tradicijas. Pastaruoju
laikotarpiu kasmet Lietuva praranda po 1000 savo piliečių, kurie pilietybę įgijo gimimu,
tačiau dėl šeimos, darbo ar mokslų jiems reikia turėti ir tos šalies, kurioje gyvena, pilietybę.
Platus išeivijos ryšių tinklas gali padėti Lietuvai pritraukti ir naujų investicijų, ir, žvelgiant į
kitų šalių diasporų pavyzdžius, daryti politinę įtaką užsienių valstybių sprendimų priėmėjams.
Šiandien galimybę turėti kelias pilietybes turi 22 iš 27 Europos Sąjungos šalių. Tai ir dabar
78 Lietuvos Respublikos Seimo kontrolierių įstaiga, „2022 m. žmogaus teisių stebėsenos ataskaita“, 2023 m., p.
39, https://www.lrski.lt/wp-content/uploads/2023/04/ZTS-ataskaita_2023-04-14_su-navigacija2.pdf;
77 Tautinių mažumų departamento direktoriaus įsakymas Nr. ĮV-58, 2023 m. gruodžio 29 d.,
https://tmde.lrv.lt/media/viesa/saugykla/2024/2/ZVFe3VIcYig.pdf.
52
numato Lietuvos Konstitucija, tik su išimtimis. Lietuvos pilietybė įgyjama gimimu, todėl
tikime, kad visi piliečiai turi prigimtinę teisę ją turėti.
1. Atsižvelgiant į dviejų referendumų dėl daugybinės pilietybės rezultatus, kurių metu
absoliuti dauguma balsavusių pasisakė už galimybę žmonėms išsaugoti Lietuvos
pilietybę įgijus kitos šalies pasą, tačiau rinkėjų aktyvumo pritrūko pakeisti
Konstituciją, sieksime, kad visos institucijos, vadovaujantis proporcingumo bei
protingumo kriterijais, taikytų moratoriumą proaktyviems veiksmams
atiminėjant lietuviškus pasus iš užsienyje gyvenančių ir kitų mūsų piliečių, kurie
įgijo kitos Lietuvai draugiškos valstybės pilietybę, kol nebus rastas teisinis kelias
išspręsti daugybinės pilietybės klausimą.
2. Siekiant darsyk organizuoti referendumą dėl Konstitucijos pakeitimo, kuris atvertų
kelią daugybinei pilietybei įteisinti, būtina sumažinti tokio referendumo kartelę,
kadangi ji neatitinka nei dabartinių realijų, nei demokratijos principų (pvz., tai,
kad abu kartus referendumą palaikė daugiau nei 72 proc. dalyvavusių, reiškia mažiau
nei asmenų nedalyvavimas). Kartelės mažinimo konstitucingumą iki kito referendumo
tikslinga pasitikrinti Konstituciniame Teisme.
3. Siekiant užtikrinti kuo didesnį Lietuvos piliečių užsienyje dalyvavimą Lietuvos
augimo iniciatyvose, būtina didinti jų pilietinį įsitraukimą, motyvaciją dalyvauti
sprendimų priėmime, stiprinti darbą su diasporos bendruomenėmis ir kitomis
organizacijomis. Toliau padėsime užsienio lietuviams išlaikyti ryšį su tėvyne,
finansuodami ir stiprindami diasporos organizacijas, lietuviškas švietimo
iniciatyvas, išeivijos stažuotes ir kitas tobulinimosi bei pažangios Lietuvos
pažinimo galimybes.
Racionalus požiūris į migraciją
Migracijos politika: Lietuvoje dirbančių užsieniečių teisės
Pastaruoju metu į mūsų šalį atvyksta daugiau žmonių negu iš jos išvyksta. Ši tendencija
aiškiai signalizuoja, kad imigracijos keliami iššūkiai ir teikiamos galimybės politinėje
darbotvarkėje užims vis svarbesnę vietą. 2023 m. Lietuvoje gyvenančių užsieniečių skaičius
pirmą kartą perkopė 200 tūkst.79 Didžiąją dalį Lietuvoje gyvenančių užsieniečių sudaro
legaliai dirbantys, t. y. mokesčius į valstybės biudžetą mokantys, asmenys – jų skaičius 2024
m. liepos mėn. jau viršijo 150 tūkst.80 Gausiausios yra ukrainiečių (85 tūkst.), baltarusių (60
tūkst.) ir rusų (16 tūkst.) bendruomenės, tačiau daugėja imigrantų iš centrinės Azijos ir
Afrikos valstybių. Dauguma užsieniečių atvyksta per taip vadinamą trūkstamų profesijų
darbo kvotą, t. y. legalūs darbo migrantai. Tuo tarpu pabėgėliai ir prieglobsčio prašytojai
sudaro tik nedidelę užsieniečių dalį Lietuvoje – per metus Lietuvoje įprastomis sąlygomis
registruojama mažiau nei 1 tūkst. prieglobsčio prašymų.81 Instrumentalizuotos migracijos
krizės metu 2021–2022 metais prieglobsčio prašymus Lietuvoje pateikė per 3 tūkst. asmenų.
81 Lietuvos raudonasis kryžius, „Stebėsenos ataskaita 2023“, 2023, p. 8,
https://redcross.lt/wp-content/uploads/2022/09/2023-LRK-METINE-STEBESENOS-ATASKAITA.pdf;
80 „Šalyje dirbančių užsieniečių per metus padaugėjo 18 proc.“, lrt.lt, 2024 m,. liepos 22 d.,
https://www.lrt.lt/naujienos/verslas/4/2323987/salyje-dirbanciu-uzsienieciu-per-metus-padaugejo-18-proc;
79 Migracijos departamentas, „Lietuvoje gyvenančių užsieniečių skaičius perkopė 200 tūkstančių“, 2023 m.
rugsėjo 25 d., https://shorturl.at/ewbPV;
53
Atsižvelgiant į tai, kad legalios darbo migracijos ir pabėgėlių bei prieglobsčio prašytojų
migracijos problematika reikšmingai skiriasi, šias temas derėtų nagrinėti atsietai.
1. Parengsime ir įgyvendinsime kryptingą migracijos politiką, kuri ne tik užtikrins
galimybę į Lietuvą atvykti reikalingų profesijų darbuotojams, bet ir skatins jų
intergraciją. Augantis ekonomikos potencialas ir neigiamos demografinės tendencijos
pagrindžia poreikį kurti efektyvios, skaidrios ir neskylėtos darbo migracijos taisykles
Lietuvoje.82 Dabartinė migracijos politika yra ydinga dėl dviejų priežasčių. Visų
pirma, trūkstamų profesijų darbuotojų kvota paremta nekvalifikuotos darbo jėgos
pritraukimu į Lietuvos darbo rinką, tokiu būdu sukuriant prielaidas užstrigti taip
vadinamuose vidutinių pajamų spąstuose (t. y. ekonomikos augimą stimuliuoja pigios
darbo jėgos pasiūla, o ne kuriama aukšta pridėtinė vertė). Visų antra, darbo migracija
yra pateikiama kaip grėsmė nacionaliniam saugumui, ypač dėl galimos priešiškų
užsienio valstybių žvalgybų įtakos Lietuvoje dirbantiems užsieniečiams. Kol kas šią
problemą siūloma spręsti ne stiprinant grėsmių nacionaliniam saugumui vertinimą
atliekančių institucijų pajėgumus, o ribojant darbo migraciją.
2. Sieksime, kad aukštos pridėtinės vertės įmonėms nebūtų taikoma darbuotojų iš
trečiųjų šalių kvota. Trūkstamų profesijų darbuotojų kvota formuojama ir tvirtinama
Socialinės apsaugos ir darbo bei Vidaus reikalų ministerijų teikimu – 2023 m.
pabaigoje ji sudarė per 40 tūkst. darbuotojų. Tuo tarpu aukštos kvalifikacijos
užsieniečiai naudojasi atskira mėlynosios kortelės sistema. Aukštos profesinės
kvalifikacijos darbą Lietuvoje dirba mažiau nei 10 proc. užsieniečių.83 2024 metais
Seimas apribojo darbuotojų iš trečiųjų šalių kvotą kalendoriniams metams iki 1.4
proc. nuo nuolatinių Lietuvos gyventojų.84
3. Inicijuosime politinių partijų susitarimą dėl migracijos politikos, aiškiai
įvardydami, kokios motyvacijos ir kokio išsilavinimo užsieniečius norima pritraukti į
Lietuvos darbo rinką. Prioritetą teiksime darbui pažangiuose ekonomikos sektoriuose
(gyvybės mokslai, inžinerinė pramonė, informacinės ir ryšių technologijos).
Nepritarsime siūlymams formuoti migracijos politiką pagal tautybės, religijos ar
pilietybės kriterijus. Stiprinsime integracinių programų prieinamumą ir kokybę
Lietuvoje dirbantiems užsieniečiams. Aiškiai įvardysime kriterijus, kuriuos žmogus
turi atitikti, siekdamas įgyti Lietuvos pilietybę, ir pasiūlysime įrankius šiuos kriterijus
pasiekti.
4. Stiprinsime lietuvių kalbos mokymo(si) galimybes užsieniečiams. Reformuosime
valstybinės kalbos žinių testavimo sistemą, nustatydami adekvačius žinių lygio
vertinimo kriterijus bei plėsdami testavimo paslaugas teikiančių įstaigų tinklą.
Įgyvendindami skaitmeninės kalbos projektus, sukursime galimybę mokytis lietuvių
kalbos populiariųjų užsienio kalbų mokymosi įrankių pagalba (pavyzdžiui,
„Duolingo“ ir „Babbel“).
84 „Seimas pritarė kvotų darbuotojams iš trečiųjų šalių nustatymui“, lrs.lt,, 2024 m. birželio 20 d.,
https://www.lrs.lt/sip/portal.show?p_r=35403&p_k=1&p_t=289013;
83 Užimtumo tarnyba, „Daugėja darbuotojų iš Azijos ir Afrikos“, 2024 m. liepos 22 d.,
https://uzt.lt/naujienos/8/daugeja-darbuotoju-is-azijos-ir-afrikos:377;
82 Nerijus Mačiulis, „Mums labai pasisekė, antra dalis: žmonės“, lrt.lt, 2024 m. kovo 28 d.,
https://www.lrt.lt/naujienos/verslas/4/2236391/nerijus-maciulis-mums-labai-pasiseke-antra-dalis-zmones.
54
5. Stiprinsime kontrolės ir prevencijos priemones, skirtas kovai su nelegaliu darbu
ir darbo migrantų išnaudojimu. Nepritarsime siūlymams atsisakyti įpareigojimo
mokėti ne mažesnį nei nustatyto dydžio darbo užmokestį užsieniečiams, stiprinsime į
Lietuvą komandiruotų darbuotojų iš ES valstybių narių, kuriose toks įpareigojimas
nėra taikomas, veiklos ir garantijų kontrolę. Ribosime migracijos taisykles
pažeidžiančių ir fiktyvių įmonių galimybes įdarbinti užsieniečius, stiprinsime
Valstybinės darbo inspekcijos pajėgumus ir kompetencijas teikti kvalifikuotą pagalbą
užsieniečiams dėl netinkamų darbo sąlygų.
6. Mokydamiesi iš kitų valstybių klaidų ir siekdami užkirsti kelią uždarų imigrantų
bendruomenių (getų) formavimuisi, sukursime su gausiausiomis imigrantų
tautinėmis bendruomenėms dirbančių koordinatorių tinklą, padedančių palaikyti
institucinį dialogą bei užtikrinantį integracijos procesų tavrumą.
7. Stiprinsime Valstybės saugumo departamento (VSD) institucinius pajėgumus
atlikti kokybišką į Lietuvą atvykstančių užsieniečių keliamų grėsmių
nacionaliniam saugumui vertinimą. Užsieniečiams, įgijusiems teisę legaliai dirbti
Lietuvoje per išorės paslaugų tiekėjus, siūlysime atlikti būtiną VSD saugumo
vertinimą bei taikyti apribojimą bent 6 mėn. dirbti laikiną leidimą gyventi darbo
santykių pagrindu laidavusioje įmonėje.
8. Palengvinsime sugrįžtančių lietuvių antrųjų pusių iš trečiųjų šalių, ypač
ekonomiškai stiprių šalių, migracijos administracinę naštą, taip pat peržiūrėsime
integracijos programas, užtikrindami, jog tarptautinių šeimų integracija nebūtų kliūtis
diasporos sugrįžimui, sudarydami sąlygas sklandžiai darbo paieškai, mokslams ar
verslo kūrimui ruošiantis parvykti į Lietuvą.
Migracijos politika: pabėgėliai ir prieglobsčio prašytojai
Pabėgėlių ir prieglobsčio prašytojų priėmimo sistema Lietuvoje 2021 metų vasarą susidūrė su
instrumentalizuotos migracijos iššūkiu, kai nedemokratiniai Rytų režimai, dirbtinai sukeldami
migrantų iš trečiųjų šalių srautą per išorinę Europos Sąjungos sieną, siekė destabilizuoti
politinę ir humanitarinę situaciją regione. Lietuva, valdydama šią krizę, iš esmės pasitelkė dvi
priemones. Visų pirma, Užsieniečių teisinės padėties įstatymo pataisomis buvo sukurtas
specialus migracijos teisinis režimas ekstremaliosios situacijos, nepaprastosios ir karo
padėties metu, reikšmingai apribojęs galimybę pateikti prieglobsčio prašymą ir įteisinęs
faktinį neteisėtai sieną kirtusių asmenų sulaikymą be teismo sprendimo. Visų antra, Vidaus
reikalų ministrės įsakymu, o po to ir Valstybės sienos ir jos apsaugos įstatymo pataisomis
buvo įteisinta apgręžimo praktika, kai neteisėtai išorinę Europos Sąjungos sieną bandantys
kirsti asmenys yra apgręžiami ir grąžinami į kaimyninės valstybės teritoriją, tokiu būdu
neleidžiant jiems pateikti prieglobsčio prašymo.
Siekiant suvaldyti instrumentalizuotos migracijos krizę, į nacionalinio saugumo ir žmogaus
teisių interesų pusiausvyrą tinkama apimtimi atsižvelgta nebuvo. 2022 metais Europos
Sąjungos Teisingumo Teismas,85 o 2023 metais – ir Konstitucinis Teismas86 konstatavo, kad
86 Lietuvos Respublikos Konstitucinis Teismas, išvada „Dėl prieglobsčio prašytojo laikino apgyvendinimo dėl
masinio užsieniečių antplūdžio esant paskelbtai ekstremaliajai situacijai, nepaprastajai ar karo padėčiai“, Nr.
KT53-A-N6/2023, 2023 m. birželio 7 d., https://lrkt.lt/lt/teismo-aktai/paieska/135/ta2861/content;
85 Europos Sąjungos Teisingumo Teismo sprendimas byloje Valstybės sienos apsaugos tarnyba, C‑72/22 PPU,
2022 m. birželio 30 d., https://eur-lex.europa.eu/legal-content/LT/TXT/?uri=CELEX:62022CJ0072;
55
pritaikytos migracijos valdymo priemonės yra nesuderinamos tiek su Europos Sąjungos teise,
tiek su Konstitucija. Nors po šių sprendimų taikomas reguliavimas buvo koreguojamas,
žmogaus teisių užtikrinimo požiūriu jis vis dar yra tobulintinas. Laisvės partija laikosi
pozicijos, kad valstybė privalo turėti ir naudotis reikiamomis priemonėmis, siekiant atremti
priešiškų valstybių dirbtinai kuriamus instrumentalizuotos migracijos srautus, tačiau šios
priemonės turi būti subalansuotos ir užtikrinti minimalius žmogaus teisių apsaugos
standartus.
1. Specialus migracijos teisinis režimas, įtvirtintas Užsieniečių teisinės padėties
įstatyme, turi būti taikomas tik nepaprastosios ar karo padėties, o ne
ekstremaliosios situacijos metu. Ekstremalioji situacija yra skelbiama Vyriausybės,
o nepaprastoji ir karo padėtis – Seimo. Kadangi specialaus migracijos teisinis režimas
reikšmingai riboja migrančių ir prieglobsčio prašytojų žmogaus teises, būtina
užtikrinti tokių ribojimų būtinumo, proporcingumo ir tęstinumo parlamentinę
kontrolę. Esant dabartiniam reguliavimui, kai specialus režimas yra taikomas pagal
Vyriausybės paskelbtos ekstremalios situacijos kriterijus,87 teisinėje sistemoje kuriama
alternatyvi teisinė realybė. Taikant žmogaus teisių ribojimus Seimo skelbiamos
nepaprastosios padėties metu, būtų užtikrinama reguliari šių ribojimų parlamentinė
kontrolė bei išvengiama nesuderinamumo su tarptautiniais įsipareigojimais.
2. Atkursime galimybę pabėgėliams ir prieglobsčio prašytojams naudotis valstybės
garantuojama teisine pagalba pilna apimtimi. Užsieniečių teisinės padėties
įstatymo pataisomis reikšmingai apribotas valstybės garantuojamos teisinės pagalbos
teikimas pabėgėliams ir prieglobsčio prašytojams, t. y. galimybė skųsti teismui jų
atžvilgiu priimtus administracinius sprendimus. Nors valstybės garantuojamos teisinės
pagalbos organizavimas iš Migracijos departamento buvo perduotas Socialinės
apsaugos ir darbo ministerijai, išvengiant kuriozinės situacijos, kai teisinę pagalbą
turėjo užtikrinti institucija, kurios priimtus sprendimus ir siekiama apskųsti teismui,
buvo panaikinta galimybė gauti valstybės garantuojamą teisinę pagalbą skundžiant
sprendimus Apeliaciniam teimsui. Užtikrinant žmogaus teises, teisminė sprendimų
peržiūra yra būtina sąlyga garantuojant teisės viršenybės principą.
3. Tiek specialus migracijos teisinis režimas, tiek apgręžimo praktika numato tam tikras
išimtis, kurios yra taikomos pažeidžiamoje padėtyje esantiems asmenims. Pavyzdžiui,
apgręžimas netaikomas asmeniui, jeigu jis traukiasi nuo ginkluoto konflikto,
persekiojimo arba siekia patekti į Lietuvos teritoriją humanitariniais pagrindais.
Realybėje ši išlyga neveikia, nes pasieniečiai momentinės akistatos su valstybės sieną
ketinančiais kirsti asmenimis metu neturi nei laiko, nei galimybių, o kartais ir
reikiamų žinių įvertinti kiekvieno asmens individualią situaciją (amžių, sveikatos
būklę, patirtą seksualinę prievartą, priklausymą pažeidžiamai visuomenės grupei,
įrodymus apie politinį persekiojimą ir pan.). Dėl šios priežasties būtina patvirtinti
aiškų pažeidžiamumo vertinimo algoritmą, vykdyti šio algoritmo taikymo
stebėseną ir užtikrinti, kad asmenys, kuriems iš tiesų reikalinga tarptautinė
apsauga, Lietuvoje realiai galėtų pateikti prieglobsčio prašymą. Atsižvelgiant į
Valstybės sienos apsaugos tarnybos argumentus, kad tokio algoritmo išviešinimas
galimai sukurtų papildmus instrumentalizuotos migracijos traukos faktorius (kai per
87 „Nepaisydama nuslopusio migrantų srauto, VRM nemato prielaidų atšaukti ekstremalią situaciją“, lrt.lt, 2024
m. vasario 27 d.,
https://www.lrt.lt/naujienos/lietuvoje/2/2197601/nepaisydama-nuslopusio-migrantu-srauto-vrm-nemato-prielaid
u-atsaukti-ekstremalia-situacija;
56
sieną būtų siunčiami asmenys, atitinkantys pažeidžiamumo kriterijus), su
pažeidžiamumo vertinimo algoritmu susijusi informacija turėtų būti pažymėta „riboto
naudojimo“ žyma.
4. Europos Sąjungoje priėmus naująjį migracijos ir prieglobsčio paktą, Lietuvoje vyksta
audringos politinės diskusijos, ar Lietuva turėtų priimti iš kitų valstybių narių
perkeliamus pabėgėlius ir prieglobsčio prašytojus, ar šios pareigos turėtume išvengti
ir kompensuoti ją finansiniu indėliu. Esame įsitikinę, kad į migracijos reiškinio
iššūkius ir galimybes efektyviausiai galime reaguoti ne pavieniui, o tik solidariai su
kitomis ES valstybėmis narėmis. Todėl pasisakome už pabėgėlių ir prieglobsčio
prašytojų perkėlimą pagal nustatytą kvotą, nes toks pasirinkimas ne tik leidžia
palaikyti funkcionuojančią ir didesnėms apkrovoms krizės atveju pasirengusią
priėmimo sistemą, bet ir leidžia tikėtis kitų valstybių narių solidarumo nenumatytose
krizinėse situacijose.
Baudimų politikos atsisakymas
Lietuva iš kitų ES šalių narių išsiskiria ne tik bausmių griežtumu, bet ir orientacija į ilgalaikį
nuteistųjų izoliavimą. Pavyzdžiui, 55 proc. nuteistųjų atlieka ilgesnes nei 5 m. laisvės
atėmimo bausmes, o pagal įkalintųjų skaičių Lietuva – trečioje vietoje Europoje.
Dėl itin griežtos baudžiamosios politikos taikymo mūsų ikiteisminio tyrimo įstaigos, ypač
teismai, buvo apkrauti dideliu darbo krūviu, o tai lėmė ilgai trunkantį ir valstybei brangiai
kainuojantį baudžiamąjį procesą ir nepateisinamai lėtą teisingumo vykdymą. Pavyzdžiui,
2022 m. duomenimis, baudžiamųjų bylų nagrinėjimas apylinkių teismuose vidutiniškai
užtruko 150 dienas, o apygardų teismuose (pirmąja instancija) – 255 dienas.
Proporcingai taikant baudžiamąją atsakomybę, laisvės atėmimo bausmės taikymo atvejų
sumažės, o jos trukmė sutrumpės, kartu mažės ir nuteistųjų skaičius, dėl to bus ženkliai
sutaupytos valstybės biudžeto lėšos.
2020–2024 m. kadencijoje taikant ultima ratio principą, iš esmės subalansavome
baudžiamąją politiką, tačiau darbai turi būti tęsiami. Baudžiamosios politikos pokyčiais
proporcingai sumažinome baudžiamumą už mažiau pavojingas nusikalstamas veikas ir
nustatėme platesnį su laisvės atėmimu nesusijusių bausmių taikymą. Dabar itin griežtomis
laisvės atėmimo bausmėmis Lietuvoje bausti numatoma tik už pačius pavojingiausius ir
didžiausią žalą valstybei bei visuomenei darančius turtinius, ekonominius ir finansinius
nusikaltimus.88
1. Sieksime peržiūrėti ir administracinio nusižengimo kodeksą, kad galėtume nustatyti
proporcingumą pažeidimo sunkumui ir baudos ar kitos nuobaudos dydžiui, kuri turi
88 Lietuvos Respublikos teisingumo ministerija, Baudžiamosios politikos pokyčiai užtikrins proporcingą ir
teisingą baudžiamosios atsakomybės įgyvendinimą, 2023 m. balandžio 27 d.
https://tm.lrv.lt/lt/naujienos/baudziamosios-politikos-pokyciai-uztikrins-proporcinga-ir-teisinga-baudziamosios-a
tsakomybes-igyvendinima/
Lietuvos Respublikos teisingumo ministerija, Ewelina Dobrowolska: Baudžiamasis kodeksas tampa
veiksmingesnis ir modernesnis, 2024 . balandžio 25 d.
https://tm.lrv.lt/lt/naujienos/ewelina-dobrowolska-baudziamasis-kodeksas-tampa-veiksmingesnis-ir-modernesnis
Lietuvos Respublikos teisingumo ministerija, E. Dobrowolska: Turime užtikrinti proporcingas bausmes už karo
nusikaltimus, 2024 m. balandžio 3 d.
https://tm.lrv.lt/lt/naujienos/e-dobrowolska-turime-uztikrinti-proporcingas-bausmes-uz-karo-nusikaltimus
57
būti tiek atgrasanti, tiek adekvati, o jos administravimas neturi būti brangesnis negu
bauda.
Administracinės atsakomybės už vertimąsi prostitucija panaikinimas
Administracinių nusižengimų kodeksas šiuo metu numato atsakomybę tiek už vertimąsi
prostitucija, tiek už naudojimąsi prostitucijos paslaugomis. Administracinių baudų taikymas
už prostituciją ne tik neprisideda prie žmonių (dažniausiai moterų), įtrauktų į prostituciją,
socialinės reintegracijos, o atvirkščiai – lemia jų marginalizaciją ir stigmatizaciją. Žinant, jog
už vertimąsi prostitucija taikoma administracinė atsakomybė, moterims, įtrauktoms į
prostituciją, tampa sudėtinga kreiptis pagalbos.
2020–2024 m. kadencijos metu buvo svarstomas įstatymo projektas, kuriuo buvo siūloma
atsisakyti administracinės atsakomybės už vertimąsi prostitucija ir griežtinti atsakomybę (t.
y. didinti baudas) už naudojimąsi prostitucijos paslaugomis. Nors tokiems pasiūlymas pritarė
tiek Vyriausybė, tiek Žmogaus teisių komitetas, projektas buvo blokuojamas Teisės ir
teisėtvarkos komitete ir nebuvo priimtas.
1. Siekiant padėti moterims išeiti iš prostitucijos, panaikinsime administracinę
atsakomybę už vertimąsi prostitucija. Plėsime psichologinės ir socialinės pagalbos
paslaugas, padedančias integruotis į visuomenę. Atsižvelgdami į didelį naudojimosi
prostitucijos paslaugomis latentiškumą, skatinsime teisėsaugos institucijas aktyvinti
šių administracinių nusižengimų tyrimus.
Narkotikų ir žalos mažinimo politika: vadovausimės mokslu
Disponavimo mažu kiekiu psichoaktyvių medžiagų be tikslo platinti dekriminalizavimui
pritaria visos svarbiausios Lietuvos institucijos ir specialistai: Lietuvos Aukščiausiasis
Teismas, Lietuvos apeliacinis teismas, Lietuvos advokatūra, Lietuvos teisės institutas,
Narkotikų, tabako ir alkoholio kontrolės departamentas, Teisingumo ministerija, Vidaus
reikalų ministerija, Sveikatos apsaugos ministerija, Policijos departamentas ir kt. Seimas
ekspertų nuomonės nesiklauso.
Tam, kad bausmės už psichoaktyviųjų medžiagų mažų kiekių turėjimą be tikslo platinti būtų
proporcingos, t. y. baudžiamoji atsakomybė būtų pakeista administracine (t. y.
dekriminalizacija), Seime pritrūko iš tiesų nedaug – vos 5 balsų. 2020–2024 m. kadencijos
metu dekriminalizavimo projektui buvo skirtas rekordinis komitetų ir komisijų posėdžių
skaičius, vyko daugybė diskusijų, surengta tarptautinė konferencija Seime pritrauktas
užsienio ekspertų palaikymas ir vizitai, projekto priėmimui pritarė svarbiausios institucijos ir
specialistės (Lietuvos Aukščiausiasis Teismas, Lietuvos apeliacinis teismas, Lietuvos
advokatūra, Lietuvos teisės institutas, Narkotikų, tabako ir alkoholio kontrolės
departamentas, Teisingumo ministerija, Vidaus reikalų ministerija, Sveikatos apsaugos
ministerija, Policijos departamentas ir kt.). Narkotikų politikai Lietuvoje niekada nebuvo
skirta tiek Seimo laiko ir dėmesio. Pritrūkus balsų pirminiam projekto variantui, Laisvės
partija parengė kompromisinį kanapių dekriminalizavimo projektą, tačiau reikiamo
palaikymo Seime jam taip pat neatsirado.
58
Dekriminalizavimo kova buvo ilga ir ji nebaigta – Seimui nesugebant priimti reikiamo
sprendimo, Lietuvoje vis dar galioja 2017 m. priimta drakoniška politika, kai tiek jaunimas,
tiek priklausomybe sergantys žmonės yra persekiojami, taikant baudžiamąsias priemones už
mažo kiekio narkotinių medžiagų turėjimą be tikslo platinti. Tokia politika tarptautiniu lygiu
pripažįstama kaip neveiksminga, o Jungtinių Tautų Organizacija ragina atšaukti tokius
baudžiamuosius įstatymus ir keisti juos pagalbos mechanizmais jaunimui, šeimai ir
priklausomybe sergantiems žmonėms.89
Baudžiamojo persekiojimo politikos neveiksmingumo įrodymų toli ieškoti nereikia, tai
demonstruoja ir Lietuvos statistika – sugriežtinti įstatymai niekaip nesumažino narkotikų
vartojimo paplitimo, narkotikų vartojimas Lietuvoje auga.90
Laisvės partija yra vienintelė politinė jėga, atstovaujanti mokslu ir įrodymais grįstam
narkotikų problemos sprendimui. Mokslu grįstos prevencijos programos, ankstyvosios
intervencijos paslaugų jaunimui plėtra, priklausomybės gydymo paslaugų įvairovė ir platus
prieinamumas – pagalbos priemonių kompleksas daug veiksmingiau nei teisiamųjų suolas
padeda spręsti narkotikų vartojimo problemas. Tuo tarpu teisėtvarkos pajėgumų nukreipimas
nuo vartojančio žmogaus prie platintojų tinklų ir organizuoto nusikalstamumo padidina
sėkmingų narkotikų pasiūlos užkardymo ir mažinimo operacijų skaičių.
Taikant principą, kad sveikatos sutrikimai, tokie kaip priklausomybės, turi būti sprendžiami
sveikatos, o ne baudžiamosios politikos priemonėmis, stebimi geriausi rezultatai: mažėja
infekcijų plitimas, lėtinis sergamumas ir ligos komplikacijos, išvengiama mirčių nuo
perdozavimo ir apsinuodijimo. Taip pat mažėja našta valstybės sveikatos sistemai, krenta
smulkių vagysčių, sukčiavimo ir kitų nusikaltimų skaičius, ilgėja sveiko ir darbingo
gyvenimo metai.
1. Kad pasiektume šių mokslu ir gerąja kitų valstybių praktika grįstų rezultatų,
privalome subalansuoti bausmių politiką – už nelegalių medžiagų turėjimą be tikslo
platinti turime taikyti administracinę atsakomybę, dėl priklausomybės ligos
nusikaltusius asmenis turime kreipti į gydymą, o ne įkalinimą.
2. Lietuvos kalėjimuose turime plėsti priklausomybės gydymo paslaugų
prieinamumą, taikyti proporcingas baudžiamąsias bausmes dėl su narkotikais
susijusių nusižengimų.
3. Teisėsaugos resursus turime nukreipti nuo jaunimo ir priklausomybe sergančių
žmonių persekiojimo į organizuoto nusikalstamumo užkardymą, stambaus masto
kontrabandos stabdymą, platinimo tinklų virtualioje erdvėje identifikavimą. Mokslu
grįsta prevencija ir žalos mažinimas, jaunuolių užimtumas ir gera psichikos sveikata
kartu su subalansuotais įstatymais yra būtent tokia į žalos mažinimą orientuota
90 Narkotikų, tabako ir alkoholio kontrolės departamentas, „Narkotikų vartojimas Lietuvoje“, 2024 m. balandžio
17 d.
https://ntakd.lrv.lt/lt/statistika-ir-tyrimai/tendencijos-ir-pokyciai-lietuvoje/narkotiku-vartojimo-paplitimas-lietuv
oje;
89 Pasaulio sveikatos organizacija, „Joint United Nations Statement on Ending Discrimination in Health Care
Settings“, 2017 m. birželio 27 d.,
https://www.who.int/news/item/27-06-2017-joint-united-nations-statement-on-ending-discrimination-in-health-c
are-settings;
59
narkotikų politika, kuri duoda pageidaujamų rezultatų – mažėjančio vartojimo,
mažėjančio priklausomų žmonių skaičiaus, mažėjančio nusikalstamumo.91
Teisingumas – ne tik įstatymai ir taisyklės
Teisingumas, kaip viena svarbiausių socialinių vertybių, sudaro teisinės valstybės pagrindą, o
nepriklausoma, veiksminga ir efektyvi teisingumo sistema yra būtina sąlyga užtikrinant teisės
viršenybės principą. Sparčiai besikeičiančiame pasaulyje susiduriame su naujais
technologiniais iššūkiais ir visuomenės poreikiais, todėl būtina nuolat peržiūrėti ir tobulinti
mūsų teisingumo sistemos parametrus.
Daug dėmesio reikalauja bausmių vykdymo sistema – nors čia jau įgyvendinta nemažai
pokyčių, būtina ir toliau tęsti darbus, kuriant naujos kartos bausmių vykdymo sistemą.
Turime tęsti teismų sistemos reformą, investuojant į jos efektyvumą, modernumą ir
darbuotojų – pirmiausia teisėjų ir jų padėjėjų – darbo sąlygų gerinimą. Kokybiška teisinė
pagalba turi būti prieinama kiekvienam – tai taps įmanoma tik tuomet, jei turėsime
pakankamai specializuotų ir gerai apmokamų specialistų. Teisės viršenybės principo
įgyvendinimą turime skatinti ne tik Lietuvoje, bet ir tarptautinėje erdvėje – tai mūsų valstybę
daro sugesnę.
Šios problemos ir iššūkiai reikalauja nuolatinio dėmesio ir inovatyvių sprendimų, kuriant
teisingesnę, saugesnę ir labiau į visuomenės poreikius orientuotą teisinę sistemą.
Iš Carinės Rusijos į XXI a. – naujos kartos bausmių vykdymo politika
Pastarąjį šimtmetį Lietuvos kalėjimai buvo vieta, kurios pagrindinis tikslas buvo kalinius
izoliuoti, laikyti juos kuo blogesnėmis sąlygomis ir vėliau paleisti. Lietuva tapo šalimi,
laikančia didžiausią kalinių skaičių visoje ES. Kaliniai buvo laikomi iš carinės Rusijos ir
sovietų paveldėtuose pastatuose, didelėmis grupėmis mažose patalpose – tai ne tik skatino
pasikartojantį nusikalstamumą, bet ir nekūrė prielaidų sėkmingai resocializacijai bei grįžimui
į visavertį gyvenimą.
Per paskutinius trejus metus kalinių skaičius sumažėjo 14,5 proc. Šiuo metu 100
tūkst. Lietuvos gyventojų tenka 158 įkalintas asmuo, kai 2021 m. sausį teko 190.
2020–2024 m. kadencijos metu Teisingumo ministerija įgyvendino eilę žingsnių dėl
vakarietiškų vertybių įtvirtinimo bausmių vykdymo sistemoje. Įsigaliojus Bausmių vykdymo
kodekso pakeitimams, bausmių vykdymo sistema reformuota iš esmės. Sistemą
perorientavome į tikrąjį kalėjimų tikslą – užtikrinti, kad žmogus daugiau nenusikalstų ir į
kalėjimą nebegrįžtų.
Finansavimas nukreiptas nuo kalinimo į resocializaciją, siekiant išsaugoti socialinius
įgūdžius, ryšius su šeima, spręsti psichikos sveikatos problemas ir grąžinti žmones į darbo
rinką. Plėtėme psichikos sveikatos paslaugų spektrą, priklausomybės ligų gydymą. Keitėsi
vadovybė, stengiamasi pritraukti jaunus motyvuotus sistemos pareigūnus ir pareigūnes,
stiprinant jų rengimą ir kvalifikaciją. Šiauliuose ir Vilniuje projektuojami nauji kalėjimų
91 Daugiau apie prevencijos priemones – Sveikatos politikos programos dalyje.
60
pastatai, kurie bus pirmieji per visą nepriklausomybės laikotarpį. Plečiama probacijos
sistema, leidžianti daliai žmonių atlikti bausmę, nepatenkant į įkalinimo įstaigą.
Lietuva uždarė Lukiškių tardymo izoliatorių, taip žengdama pirmą žingsnį atsisakant carinės
Rusijos paveldo Lietuvos kalėjimų sistemoje. Tačiau po pirmojo žingsnio laukia daug
sunkesnė ir didesnio atkaklumo reikalaujanti užduotis – visam laikui išgyvendinti caro ir
sovietų mentalitetą iš kalėjimų sistemos. Pokyčiai bausmių vykdymo sistemoje turi tęstis.
Kalėjimų tema yra dinamiška – ir toliau sieksime pokyčių, atliepiant visuomenės ir pareigūnų
saugumo, taip pat ir nuteistųjų sėkmingos integracijos į visuomenę lūkesčius.
Bendradarbiausime su valstybės institucijomis ir tarptautinėmis organizacijomis, kad
suformuluoti standartai atitiktų praktikoje taikomus sprendimus.
1. Vykdysime esamus ir plėtosime naujus bausmių vykdymo sistemos
infrastruktūros tobulinimo ir atnaujinimo projektus. Uždarysime senus,
minimalių standartų neatitinkančius kalėjimus.
2. Užtikrinsime tinkamas sąlygas bausmių vykdymo sistemoje. Vadovaudamiesi
Europos Žmogaus Teisių Teismo jurisprudencija ir Europos Tarybos
rekomendacijomis, užtikrinsime, kad nuteistųjų kalinimo sąlygos nepažeistų žmogaus
orumo, skirsime papildomą dėmesį žmogiškų tarpusavio santykių palaikymui.
Investuosime ne tik į modernias įkalinimo sąlygas bei profesionalią pagalbą
nuteistiesiems, bet ir į bausmių vykdymo sistemos pareigūnų darbo sąlygų gerinimą,
mokymosi ir tobulėjimo galimybes. Užtikrinsime bausmių vykdymo sistemos
pareigūnų profesijos patrauklumą, darbui įkalinimo įstaigose pritrauksime reikiamų
resocializacijos specialistų, socialinių darbuotojų ir psichologų skaičių.
3. Daugiau orientacijos į resocializaciją ir elgesio korekcijos programas.
Užtikrinsime, kad bausmių vykdymo sistema būtų orientuota į pagrindinį tikslą –
bausmę atlikę nuteistieji savo gyvenimo tikslų toliau siektų teisėtais būdais ir
priemonėmis, ateityje nebenusikalstų. Prioritetą skirsime nuteistųjų resocializacijos ir
elgesį keičiančioms programoms, ypač jų įgyvendinimo kokybei kalėjimuose.
Gerinsime užimtumo sąlygas, siekdami suteikti kuo daugiau alternatyvų
nuteistiesiems dirbti.
4. Plėsime atviro ir pusiau atviro tipo laisvės atėmimo įstaigų tinklą. Būtent
pusiaukelės namų modelis yra efektyvus sprendimas, užtikrintai mažinantis
pakartotinį nusikalstamumą, leidžiantis sėkmingai užtikrinti visuomenės saugumą ir
ištraukti nuteistuosius iš užburto rato, todėl sieksime pusiaukelės namų tinklo plėtros.
Peržiūrėsime ir tobulinsime resocializacijos ir darbo su nuteistaisiais programas,
kurios leis užtikrinti tinkamą nuteistųjų parengimą grįžti į visuomenę ir padės spręsti
pakartotinio nusikalstamumo problemas. Sieksime efektyvaus ir sklandžiai veikiančio
pusiaukėlės namų tinklo, skirto motyvuotiems nuteistiesiems gyventi pusiaukelėje į
laisvę ir pamažu integruotis į visuomenę, plėtros. Teikdami prioritetą resocializacijai,
o ne baudimui, sieksime, kad laisvės atėmimo bausmę atlikusių asmenų pakartotinis
nusikalstamumas sumažėtų iki 30 proc. (dabar – 62 proc.). Stiprinsime Lietuvos
probacijos tarnybos veiklą, į procesą įtraukiant nevyriausybines organizacijas,
bendruomenes, psichologus, mediatorius ir kitus specialistus. Tobulinsime lygtinio
paleidimo sistemą, nustatant kuo aiškesnius kriterijus ir procedūras, grįstas gerąja kitų
šalių praktika.
61
Prieinamas ir greitas teisingumas
Nuo 2023 m. ne ginčo teisinius klausimus, kurie buvo sprendžiami teisme (pavyzdžiui,
santuokos nutraukimas abiejų sutuoktinių sutikimu, kai sutuoktiniai neturi nepilnamečių
vaikų, tėvystės pripažinimas, vedybų sutarties pakeitimas, leidimų būsto, kai jis laikomas
šeimos turtu, pardavimui ar įkeitimui išdavimas ir kt.) galima išspręsti paprasčiau – pasitelkus
notarų pagalbą.92 Nuo 2021 m. įteisintas mišrus notarinių veiksmų būdas, kai viena šalis
dalyvauja gyvai, o kita – nuotoliniu būdu. Šiuos pokyčius pozityviai vertina tiek teisininkų
bendruomenės atstovai, tiek ir paslaugų gavėjai. Vadovaudamiesi Valstybės audito
rekomendacijomis ir įvertinę korupcijos, personalo pajėgumo rizikas, didinome tam tikrų
sričių bylas nagrinėjančių teisėjų skaičių. Šia prieinamo, greito ir patogaus teisingumo
kryptimi turime žengti toliau.
1. Toliau sieksime modernios skaitmeninės Lietuvos vizijos. Šiuo metu baudžiamosios
specifikos bylų medžiaga yra popierinė ir su ja dirbama fiziškai verčiant lapą po lapo.
Tai reikšmingai didina teismų išlaidas paštui, tiek sunkina procesų dalyviams patogiai
ir efektyviai susipažinti su medžiaga. Visos Lietuvos teismuose nagrinėjamos bylos
bus perkeltos į elektroninę erdvę. Tęsime teisinio reguliavimo peržiūrą,
atsisakant teismams nebūdingų funkcijų, efektyvinant teismo procesą, plečiant ir
skatinant ikiteisminį ginčų nagrinėjimą. Tai leis sumažinti teismams tenkančių bylų
krūvius ir padidinti teismų darbo kokybę, efektyvumą, greitį.
2. Sieksime atkuriamojo teisingumo ir mediacijos proceso plėtros teisingumo
procese, nes tai leistų sumažinti teisminių procesų kiekį ir lengviau pasiekti tikrąjį
teisingumą.
Teisėjų padėjėjų darbo užmokestis – ne mažesnis nei 60 proc. teisėjų atlyginimo
2023 metai į Lietuvos teismų sistemos istoriją įėjo kaip istoriniai metai, kai buvo pradėta
spręsti Lietuvos teismų finansavimo problema. Nors Vyriausybė padidino teisėjų, taip pat ir
prokurorų atlyginimus, tokiu būdu atliepdama Europos Komisijos rekomendacijas, teisėjų
padėjėjų finansavimo problema vis dar liko neišspręsta. Dėl šios priežasties teismų sistema
susiduria su nauja krize – teisėjų padėjėjai ir padėjėjos palieka teismus, o jų trūkumas
pastaraisiais metais tapo rimta sistemine problema.
Pritariame Teisėjų padėjėjų asociacijai, kad teisėjų padėjėjų užmokestis iš esmės neatitinka
teisėjų padėjėjų atsakomybių ir pareigų.93 Įsteigus teisėjų padėjėjų pareigybę, buvo numatyta,
kad teisingumo vykdymas teismuose bus grindžiamas komandiniu teisėjo ir teisėjo padėjėjo
darbu. Teisėjo padėjėjo atliekamų funkcijų svarba kasdienėje teismo veikloje yra neabejotina
– dauguma procesinių dokumentų projektų, teisės aktų, teismų praktikos ir įrodymų analizės
užduočių atliekama teisėjo padėjėjo, o aukštesniuose teismuose – teisėjų padėjėjai tiesiogiai
rengia procesinių sprendimų projektus. Tačiau, pagal viešai prieinamus duomenis, teisėjų
93 „Teisėjų padėjėjų atlyginimas turėtų siekti ne mažiau kaip 60 procentų teisėjo gaunamo darbo užmokesčio“,
Teise.Pro, 2023 m. rugsėjo 19 d.,
https://www.teise.pro/index.php/2023/09/19/teiseju-padejeju-atlyginimas-turetu-siekti-ne-maziau-kaip-60-proce
ntu-teisejo-gaunamo-darbo-uzmokescio;
92 Lietuvos Respublikos teisingumo ministerija, „Įsigaliojo nauji notarinių veiksmų įkainiai“, 2023 m. spalio 2
d., https://tm.lrv.lt/lt/naujienos/isigaliojo-nauji-notariniu-veiksmu-ikainiai;
62
padėjėjai uždirba 27-38 proc. teisėjų atlyginimo. Teisėjų padėjėjos taip pat uždirba mažiau
nei Seimo nario ar mero patarėjai.94
Teisėjų padėjėjų profesijos finansinis nepatrauklumas ir jų trūkumas gali tiesiogiai silpninti
teisminės valdžios grandį, o tai gali atsiliepti teisminės valdžios nepriklausomumui ir
efektyvumui. Trūkstant kvalifikuotų teisėjų padėjėjų, gali pablogėti procesinių sprendimų
kokybė. Ilgainiui tai gali turėti neigiamų pasekmių teisėjų grandžiai, kadangi teisėjų
padėjėjos ilgojoje perspektyvoje paprastai tampa ir pačiomis teisėjomis.
1. Sieksime teisėjų padėjėjų darbo sąlygas ir atlyginimus reglamentuoti ne su kitais
valstybės tarnautojais, dirbančiais viešojo administravimo srityje, o kartu su teisėjais
– Teismų įstatyme ir Teisėjų darbo užmokesčio apmokėjimo įstatyme. Teisėjų
padėjėjų atlyginimai turėtų sudaryti ne mažiau kaip 60 proc. teisėjų atlyginimo.
Kokybiška teisinė pagalba
Valstybės garantuojamos teisinės pagalbos sistema susiduria su esminėmis problemomis:
teisinę pagalbą teikiantys advokatai turi per didelį darbo krūvį, jų atlygis už suteiktas
paslaugas yra per mažas, o tai neigiamai veikia pagalbos kokybę. Siekiant užtikrinti efektyvią
ir kokybišką teisinę pagalbą, būtina diferencijuoti atlygį, atsižvelgiant į bylų sudėtingumą ir
pobūdį, bei nustatyti aiškesnes antrinės teisinės pagalbos teikimo sąlygas. Turime užtikrinti,
kad kiekvienas asmuo gautų kokybišką teisinę pagalbą, kuri padėtų tinkamai įgyvendinti teisę
į teisingumą.
2020–2024 m. kadencijos laikotarpiu nuosekliai didinome užmokesčio bazinį dydį
advokatams, teikiantiems antrinę valstybės garantuojamą teisinę pagalbą (2021 m. – 18 EUR,
2022 m. – 20 EUR, 2023 m. – 25 EUR).95 Kartu su įkainių pokyčiu sukurta ir papildoma
paskata advokatams už darbą su pažeidžiamais nuo tam tikrų nusikalstamų veikų
nukentėjusiais asmenimis (bylos dėl žmogaus seksualinio apsisprendimo laisvės ir
neliečiamumo, prekybos žmonėmis, smurto artimoje aplinkoje, neapykantos nusikaltimų;
bylos, kuriose siekiama asmenis priverstinai gydyti ar apriboti jų veiksnumą, kai nukenčia
nepilnametės). Šiose bylose, advokatui baigus specialius mokymus, jos užmokesčio bazinis
dydis reikšmingai padidintas iki 50 EUR.
1. Toliau sieksime plėsti advokatų specializacijos sritis, kad teisinę pagalbą gaunantys
piliečiai gautų kokybišką ir poreikius atliepiančią paslaugą, kurios įkainiai būtų
sąžiningi ir adekvatūs – siektų regiono vidurkį.
2. Stiprinsime bendradarbiavimą su nevyriausybinėmis organizacijomis, turinčiomis
gerųjų teisinių konsultacijų teikimo praktikų. Svarbu, jog teisines konsultacijas
teikiančios nevyriausybinės organizacijos teiktų profesionalią pagalbą, o tam reikia
užtikrinti deramą jų finansavimą.
95 Lietuvos Respublikos teisingumo ministerijos pateikti duomenys.
94 Pavyzdžiui, 2023 metų antrąjį ketvirtį, vidutinis teisėjo padėjėjos atlyginimas apylinkių teismuose siekė vos 1
687 Eur (neatskaičius mokesčių), o Lietuvos Aukščiausiame Teisme – 2 377 Eur (neatskaičius mokesčių). Tuo
tarpu teisėjos vidutiniškai uždirba 6 341 Eur (neatskaičius mokesčių). Lyginant su kitomis panašaus pobūdžio
pareigybėmis, teisėjų padėjėjų atlyginimai taip pat mažesni: Seimo nario padėjėjos (patarėjos) atlyginimas
vidutiniškai siekia 2 149 eurų, ministro padėjėjos (Teisingumo ministerijoje) – 2 670 eurų, mero padėjėjos
(Vilniaus miesto savivaldybėje) – 3 294 eurų.
63
Naujas impulsas jaunimo saviraiškai
Jaunimo politika – priemonių, kuriomis sprendžiami jaunimui aktualūs klausimai ir siekiama
sudaryti palankias sąlygas formuotis jauno žmogaus asmenybei, visuma.
Daugiau jaunimo visuomeniniame ir viešajame gyvenime
Jaunimo dalyvavimas ir įsitraukimas po COVID-19 pandemijos gerėja, tačiau vis dar
nepasiekė prieš pandemiją buvusio lygio. Remiantis Jaunimo reikalų agentūros atliktu
Jaunimo problematikos tyrimu,96 net 30 proc. jaunuolių politinis aktyvumas 14-19 metų
amžiaus grupėje yra itin žemas. Pilietinis-politinis įsitraukimas priklauso ir nuo žmonių
pilietiškumo. Pilietinės galios indekso (PGI) tyrimas rodo, kad jaunimo grupėje PGI reikšmė
per 2019–2022 m. laikotarpį sumažėjo.97 Siūlome taikyti kryptingas viešosios politikos ir
įstatymų leidybos priemones, siekiant aktyvesnio jaunimo į(si)traukimo į visuomenės
gyvenimą.
1. Sudarysime sąlygas plačiau įtraukti nevyriausybines organizacijas (NVO) į
pilietinio ugdymo pamokų įgyvendinimą. Bendradarbiaudami su savivaldybėmis,
skatinsime mokyklas dalį pamokų vesti už mokyklos ribų, priimti NVO atstoves į
pamokas mokykloje. Paseksime Vilniaus miesto savivaldybės sėkmingo projekto
„Vilnius yra mokykla“ pavyzdžiu ir bent 10 proc. pamokų perkelsime iš mokyklos
pastato į miesto erdves, diegsime mišraus ugdymo modelį.
2. Įteisinsime balsavimą nuo 16 metų savivaldos lygmeniu. Jau paankstinome
galimybių kandidatuoti į Seimą amžių nuo 21 metų ir kandidatavimo į savivaldybių
tarybas amžių nuo 18 metų. Siekdami formuoti balsavimo įprotį ir skatinti jaunus
žmones kuo anksčiau įsitraukti į politinius procesus savivaldos lygmeniu,
inicijuosime ir palaikysime balsavimą nuo 16 metų užtikrinančios Konstitucijos
pataisos priėmimą Seime.
3. Suteiksime teisę jaunimo organizacijoms vadovauti asmenims nuo 16 metų.
Dažnu atveju regioninėse savivaldybėse veikiančiose jaunimo NVO nėra aktyviai
veikiančių suaugusiųjų – nepilnamečiai asmenys jau šiandien de facto vadovauja
jaunimo politikos srityje veikiančioms NVO. Sieksime sudaryti galimybę jauniems
žmonėms tapti teisėtais NVO vadovais de jure.
4. Sieksime, kad kiekvienoje savivaldybėje būtų užtikrintos įvairios darbo su
jaunimu formos. Įstatymo pataisomis jau reglamentavome jaunimo darbuotojų
sertifikavimą, šiai profesijai keliamus reikalavimus. Atvirąjį, mobilųjį darbą su
jaunimu, darbą su jaunimu gatvėje, jaunimo praktinių įgūdžių ugdymą turės teisę
vykdyti tik jaunimo darbuotojai. Toliau plėsime atvirų jaunimo centrų bei erdvių
tinklą savivaldybėse, mobilių komandų darbą bei darbą su jaunimu gatvėje
nacionaliniu mastu. Užtikrinsime jaunimo informavimo ir konsultavimo (JIK)
paslaugų prieinamumą jauniems žmonėms, siekiant, kad visose savivaldybėse veiktų
jaunimo informavimo ir konsultavimo centrai ir (ar) taškai, o ten dirbantys
darbuotojai dirbtų pilnu etatu, skirtu išimtinai JIK paslaugoms teikti. Didinsime
97 VŠĮ „Pilietinės visuomenės institutas“, „Pilietinės galios indeksas 2023 m.“, 2023 m.,
https://www.civitas.lt/time-line/pilietines-galios-indeksas-2023-m;
96 Jaunimo reikalų agentūra, „Jaunimo problematikos tyrimas“, 2023 m., https://shorturl.at/moShU;
64
jaunimo darbuotojų skaičių regionuose. Taip pat skatinsime, jog kiekviename
atvirame jaunimo centre dirbtų mišrios jaunimo darbuotojų komandos, kurios turėtų
galimybę kelti savo kompetencijas nacionaliniu ir tarptautiniu lygmeniu.
5. Įtrauksime diasporos jaunimą į bendradarbiavimo tinklus su jaunimo
organizacijomis Lietuvoje, siekiant gerųjų organizacijų veikimo praktikų sklaidos,
įtraukaus diasporos dalyvavimo bei didesnės motyvacijos įsilieti į Lietuvos viešajį
gyvenimą ar (ir) atvykti gyventi į Lietuvą.
Žodžio ir sąžinės laisvės gynyba
Žodžio ir saviraiškos laisvė
Žodžio ir saviraiškos laisvė yra demokratinės visuomenės pagrindas. Nors pastaruoju metu
Lietuvoje padidėjo kraštutinių nuomonių sklaida bei taip vadinamos alternatyviosios
žiniasklaidos priemonių spektras, sąlygos skirtingoms visuomenės grupėms išsakyti kartais
viena kitai prieštaraujančias pozicijas yra būtina demokratijos sąlyga. Nepaisant to, žodžio ir
saviraiškos laisvė neturi tapti pretekstu kurstyti karą, skatinti neapykantą, skleisti
dezinformaciją ar propaguoti nusikaltimus.
2020–2024 m. kadencijos metu buvo priimtos Visuomenės informavimo įstatymo pataisos,
kuriomis išplėsta viešo asmens sąvoka, tokiu būdu užkertant kelią manipulioti asmens
duomenų apsauga informuojant visuomenę viešo intereso tikslais. Žurnalistams sudarytos
sąlygos neatlygintinai gauti duomenis iš registrų bei valstybės informacinių sistemų.
Prasidėjus karui Ukrainoje, uždrausta rusiškų ir baltarusiškų televizijos bei radijo kanalų
retransliacija Lietuvoje. Laisvės partijos iniciatyva Nepilnamečių apsaugos nuo neigiamo
viešosios informacijos poveiko įstatymo nuostata, kuria draudžiama skleisti pozityvią
informaciją apie tos pačios lyties šeimas, pateikta įvertinti Konstituciniam Teismui kaip
galimai neatitinkanti konstitucinių teisinio aiškumo ir lygiateisiškumo principų. Taip pat
patobulinta nacionalinio transliuotojo generalinio direktoriaus rinkimo tvarka, LRT taryboje
uždrausta dirbti politikams, tokiu būdu užtikrinant dar didesnį nacionalinio transliuotojo
nepriklausomumą.
Po 2020 metais Europos Žmogaus Teisių Teismo priimto sprendimo byloje „Beizaras ir
Levickas prieš Lietuvą“98 pastebimas aktyvesnis ir kokybiškesnis teisėsaugos institucijų
atsakas į neapykantos nusikaltimus ir neapykantos kalbą. Lietuvos teismai, priimdami
sprendimus, vis dažniau kokybiškai taiko suformuluotą nacionalinių ir tarptautinių teismų
praktiką, atlygina turtinę ir neturtinę žalą nukentėjusiems.
1. Vis dar pasitaiko atvejų, kai pirminiuose pranešimo etapuose atsisakoma pradėti
ikiteisminius tyrimus, o šie sprendimai aukštesniojo prokuroro ar ikiteisminio tyrimo
teisėjo yra naikinami. Inicijuosime plataus masto diskusiją tarp žiniasklaidos,
nevyriausybinių organizacijų ir teisėsaugos institucijų atstovų dėl galimybės taikyti
administracinę atsakomybę už neapykantos kalbos atvejus, užtikrinant tiek žodžio
ir saviraiškos laisvę, tiek nukentėjusiųjų interesus. Stiprinsime policijos pareigūnų
tinklaveiką su pažeidžiamomis visuomenės grupėmis, tokiu būdu didinant
98 Europos Žmogaus Teisių Teismas, Beizaras ir Levickas prieš Lietuvą, peticijos Nr. 41288/15, 2020 m. sausio
14 d., https://hudoc.echr.coe.int/?i=001-203614
65
pastarųjų pasitikėjimą teisėsaugos institucijomis, skatinant pranešimą apie
neapykantos kalbos ir nusikaltimų atvejus bei mažinant šio reiškinio latentiškumą.
2. Stiprinsime kovą su dezinformacija ir karo propaganda žiniasklaidos
priemonėse. Atsižvelgiant į tai, kad pagrindinė draudžiamos informacijos
monitoringą įgyvendinanti institucija yra Žurnalistų etikos inspektoriaus tarnyba,
siūlysime didinti šios institucijos kompetencijas ir finansavimą. Teiksime pasiūlymą,
jog ombudsmenų tipo institucijos – Seimo kontrolierių įstaiga, Lygių galimybių
kontrolieriaus įstaiga, Žurnalistų etikos inspektoriaus tarnyba ir Vaiko teisių apsaugos
kontrolieriaus įstaiga – būtų finansuojamos pagal įstatyme įtvirtintą ir aiškiais
kriterijais paremtą finansavimo modelį, siekiant išvengti politinės įtakos šių institucijų
nepriklausomumui. Plėtosime minkštąsias kovos su dezinformacija priemones,
ypatingą dėmesį skiriant tautinių mažumų tikslinėms grupėms, taip pat užsienyje
gyvenantiems lietuviams, įtraukiant juos į informacines programas, taip pat į
sėkmingų tarptautinių praktikų pasidalijimą bei taikymą.
3. Kompleksiškai peržiūrėsime Nepilnamečių apsaugos nuo neigiamo viešosios
informacijos poveikio įstatymą, išdėstydami jį nauja redakcija, panaikindami
perteklinius apribojimus, neproporcingai apsunkinančius žiniasklaidos darbą, taip pat
laikydamiesi geriausių vaiko interesų užtikrinimo principo.
Sąžinės ir religijos laisvė
Lietuvoje nėra valstybinės religijos, tačiau religinių organizacijų įtaka sprendimų priėmėjams
yra aiškiai matoma ir jaučiama. Akivaizdžiausias to pavyzdys – Seimo daugumos
atsisakymas suteikti valstybės pripažinimą senovės baltų religinei bendrijai „Romuva“,
motyvuojant dominuojančia tradicinių religinių bendrijų padėtimi Lietuvoje. Nors ši religinė
bendrija atitinka visus Religinių bendruomenių ir bendrijų įstatyme įvardytus kriterijus
valstybės pripažinimui gauti, jos atžvilgiu priimtas palankus Europos Žmogaus Teisių Teismo
sprendimas,99 Seimo nariai vis tiek vadovaujasi ne teisės viršenybės, o subjektyviu vertinimu
grindžiamais argumentais. Taip pažeidžiamas vienas esminių konstitucinių principų, būtent –
visi asmenys įstatymui ir valstybės institucijoms yra lygūs.
Nepaisant to, kad 2020–2024 m. kadencijos metu buvo patikslintos valstybės pripažinimo
suteikimą religinėms bendrijoms reglamentuojančios Religinių bendruomenių ir bendrijų
įstatymo nuostatos – aprašyta aiški svarstymo procedūra, nustatyti terminai ir įpareigojimas
priimti atitinkamą sprendimą dėl pripažinimo suteikimo arba atsisakymo jį suteikti, Seimo
nariai nesilaikė jiems įstatymu numatytų įsipareigojimų.
1. Liberalizuosime valstybės pripažinimo suteikimo religinėms bendrijoms tvarką,
grindžiant ją administraciniu sprendimu pagal įstatyme suformuluotus kriterijus, o ne
politiniu Seimo nutarimu.
2. Peržiūrėsime religinėms bendruomenėms ir bendrijoms įstatymuose numatytas
mokestines privilegijas ir lengvatas (pavyzdžiui, atleidimas nuo nekilnojamo turto ir
gyventojų pajamų mokesčių komercinės (t. y. ne sielovadinės) veiklos kontekste).
99 Europos Žmogaus Teisių Teismas, Senovės baltų religinė bendrija „Romuva“ prieš Lietuvą, peticijos Nr.
48329/19, 2021 m. birželio 8 d., https://hudoc.echr.coe.int/?i=001-214964
66
3. Siūlysime keisti tradicinių religinių bendrijų finansavimo modelį, atsisakant jų
dotavimo valstybės biudžeto lėšomis ir sudarant galimybę tikintiesiems,
deklaruojant pajamas, skirti atitinkamą sumokėto gyventojų pajamų mokesčio dalį
religinėms bendrijoms.
4. Peržiūrėjus mokestinių ir finansinių privilegijų sistemą, siūlysime atsisakyti ydingo
religinių bendruomenių ir bendrijų skirstymo į tradicines, valstybės pripažintas
ir valstybės nepripažintas, tokiu būdu sudarant maksimalias prielaidas sąžinės
laisvei ir religiniam pliuralizmui Lietuvoje.
„Accept All Cookies“: asmens duomenų apsauga
Privatumo ir asmens duomenų apsauga
Pagal asmens duomenų apsaugos pažeidimų pobūdį Lietuvoje vyrauja konfidencialumo
pažeidimai – 2023 m. jie sudarė net 76 proc. visų atvejų. Tuo tarpu pagal paveiktų asmenų
skaičių reikšmingiausi yra kibernetiniai incidentai – jų metu paveikta net 49 proc. visų
subjektų.100
2020–2024 m. kadencijos metu, Teisingumo ministerijai atlikus Valstybinės duomenų
apsaugos inspekcijos (VDAI) žmogiškųjų išteklių valdymo vidaus auditą, buvo nuspręsta
sustiprinti VDAI, jai skiriant 32 papildomus darbuotojų etatus. Asmens duomenų apsaugos
įstatymo pataisomis išsamiau reglamentuota skundų dėl galimų asmens duomenų apsaugos
pažeidimų nagrinėjimo tvarka bei išplėstos asmens duomenų apsaugos srityje veikiančių
nevyriausybinių organizacijų teisinės galimybės atstovauti ne tik pažeidimus patyrusiems
asmenims, bet ir tokių asmenų grupėms. Žvalgybos kontrolieriui suteikti įgaliojimai vertinti
asmens duomenų pažeidimus tais atvejais, kai asmens duomenys tvarkomi nacionalinio
saugumo ir gynybos tikslais.
2021 m. įvykusio kibernetinio išpuolio metu buvo neteisėtai atskleisti ir viešai paskelbti
daugiau nei 110 tūkst. trumpalaikės automobilių nuomos platformos „CityBee“ klientų
asmens duomenys – VDAI bendrovei skyrė 110 tūkst. eurų baudą.101 Vartotojų teisių
apsaugos srityje veikianti organizacija ėmėsi iniciatyvos telkti nukentėjusiąsias grupės
ieškiniui, o grupės ieškinio parengimo išlaidoms padengti Teisingumo ministerija skyrė dalinį
finansavimą.102 Nors nacionaliniai teismai tenkino grupinį ieškinį dėl neturtinės žalos
atlyginimo, nukentėjusiems asmenims už jų asmens duomenų pažeidimus buvo priteista viso
labo po 300 eurų. Ši situacija parodo, kad nors už BDAR pažeidimus skiriamos
administracinės baudos yra didelės, nukentėjusiems asmenims priteisiamos sumos yra mažos.
1. Sukursime teisinės prielaidas asmenims gauti teisingą ir proporcingą žalos
atlyginimą už duomenų apsaugos pažeidimus, pavyzdžiui, numatant minimalias
102 „Valstybė 11.600 Eur finansuos ieškinį prieš „CityBee“, vz.lt, 2021 m. kovo 15 d.,
https://www.vz.lt/transportas-logistika/2021/03/15/valstybe-11600-eur-finansuos-ieskini-pries-citybee
101 Valstybinė duomenų apsaugos inspekcija, „Automobilių nuomos bendrovei skirta bauda dėl duomenų
saugumo pažeidimo pagal Bendrąjį duomenų apsaugos reglamentą“, 2021 m. lapkričio 29 d.
https://vdai.lrv.lt/lt/naujienos/automobiliu-nuomos-bendrovei-skirta-bauda-del-duomenu-saugumo-pazeidimo-pa
gal-bendraji-duomenu-apsaugos-reglamenta
100 Lietuvos Respublikos krašto apsaugos ministerija, „Nacionalinė kibernetinio saugumo būklės ataskaita“,
2023 m., 42 psl., https://kam.lt/wp-content/uploads/2024/06/NKSBA2023.pdf
67
atsakomybės ribas arba numatant teisę reikalauti konkrečios kompensacijos už
specifinius pažeidimus.
2. Sieksime nustatyti proporcingus asmens duomenų saugojimo trukmės ribojimus
ir jų kieko mažinimo reikalavimus valstybės informacinėse sistemose.
Užtikrinsime, kad su asmens duomenų apsauga susiję teisės aktai atitiktų
tarptautiniuose dokumentuose nustatytus privataus gyvenimo apsaugos standartus.
Palaikysime teisėkūros iniciatyvas, įtvirtinančias geresnę privatumo ir asmens
duomenų apsaugą Europos Sąjungos lygmeniu, įskaitant asmens duomenų perdavimo
už Europos Sąjungos ribų taisykles.
3. Atsakingai vertinsime technologijų, galinčių kaupti asmens duomenis ir perduoti
juos trečiosioms šalims, grėsmes nacionaliniam saugumui – nepritarsime tokių
technologijų įsigijimui ir diegimui strateginės reikšmės objektuose bei kritinėje
infrastruktūroje.
Dirbtinio intelekto iššūkiai žmogaus teisėms
Dirbtinio intelekto (DI) technologijos jau šiandien transformuoja mūsų gyvenimus – nuo
„Chat GPT“ rengiamų namų darbų mokyklose iki duomenų analitikos ir ligų diagnostikos
sveikatos priežiūros įstaigose. Vis platesnis DI panaudojimas kelia įvairių etinių žmogaus
teisių iššūkių – nuo vartotojų ir asmens duomenų apsaugos iki platesnio žmogaus teisių
katalogo (teisė į saviraiškos laisvę, intelektinės nuosavybės apsauga, nediskriminavimo
draudimas).103 DI naudojama mašininio mokymosi (angl. „machine learning“) technologija
naudoja žmonių sukauptus duomenis, kuriuose neišvengiamai atsispindi mūsų išankstiniai
nusistatymai ir stereotipai. Kyla reali grėsmė, kad DI šias neigiamas tendencijas sustiprins ir
transformuos į naują realybę.
2023 m. duomenimis, net 21 proc. didelių įmonių Lietuvoje naudoja DI technologijas.104 Tuo
tarpu valdžios pasirengimo taikyti DI indekse Lietuva užima tik 35 vietą pasaulyje.105 ES
lygmeniu siekiama, kad iki 2030 m. net 75 proc. ES įmonių naudotų ir DI sprendimus.106 Šiuo
metu Lietuvoje vykdoma DI politika yra fragmentiška, o to pasekmė – aiškios vizijos bei DI
ir žmogaus teisių sąveikos trūkumas. Nors 2019 m. Lietuvoje buvo publikuota DI strategija, ji
vis dar nėra oficialiai patvirtinta, o dokumente trūksta aiškiai įtvirtintų įsipareigojimų dėl
etiško DI naudojimo.107 2024 m. Seimo priimtoje rezoliucijoje „Dėl dirbtinio intelekto
technologijų naudojimo viešajame sektoriuje principų“ nurodoma, jog, naudojant DI
technologijas, pirmenybė būtų teikiama ir žmogaus teisių apsaugai, tačiau pats dokumentas
107 Transparency International, „Beieškant dirbtinio intelekto viešajame sektoriuje. Žvalgomasis skaidrumo
tyrimas“, 2023 m., https://transparency.lt/wp-content/uploads/2023/11/Leidinys-Dirbtinis-intelektas-2023-1.pdf;
106 Europos Komisija, „Europe‘s Digital Decade: Digital Targets for 2030“,
https://commission.europa.eu/strategy-and-policy/priorities-2019-2024/europe-fit-digital-age/europes-digital-de
cade-digital-targets-2030_en;
105 „Government AI Readiness Index 2023“, Oxford Insights, 2023 m.,
https://oxfordinsights.com/wp-content/uploads/2023/12/2023-Government-AI-Readiness-Index-2.pdf;
104 Valstybės duomenų agentūra, „Skaitmeninė ekonomika ir visuomenė Lietuvoje“, 2023 m.,
https://osp.stat.gov.lt/skaitmenine-ekonomika-ir-visuomene-lietuvoje-2023/skaitmenine-aplinka/dirbtinis-intelek
tas;
103 Ebers, Martin; Hoch, Veronica R. S.; Rosenkranz, Frank; Ruschemier, Hannah; Steinrotter, Bjorn. „The
European Commission‘s Proposal for an Artificial Intellgence Act – A Critical Assessment by Members of the
Robotics and AI Law Society (RAILS)“, 2021 m., https://www.mdpi.com/2571-8800/4/4/43
68
nėra privalomojo pobūdžio bei neįvardija jokių konkrečių priemonių pageidaujamiems
tikslams pasiekti.108
1. Siekiant užtikrinti etišką bei su žmogaus teisių apsauga suderintą DI naudojimą,
sukursime DI skaidrumo standartą atsižvelgdami į šiemet Europos Parlamento
patvirtintą DI aktą (angl. „Artificial Intelligence Act“). Ruošiantis perkelti DI aktą į
nacionalinę teisę, kursime priemones, kurios tiek verslui, tiek viešajam sektoriui
padės laikytis DI akte įtvirtintų standartų.
2. Plėtosime smėliadėžės principu paremtus grįžtamojo ryšio mechanizmus, kuriais
organizacijos galės gauti konsultacijas dėl jų sprendimų atitikmens DI akte
numatytiems reikalavimams. Aktyviai bendradarbiausime su tarptautinėmis
institucijomis, kontroliuojančiomis DI naudojimą ir taikymą. Užtikrinsime, jog
duomenys apie DI naudojimą valstybės institucijose būtų skelbiami viešai, įskaitant
viešai prieinamus asmens duomenų poveikio vertinimus (pagal BDAR) bei žmogaus
teisių poveikio vertinimus (pagal DI aktą).
KLIMATUI NEUTRALI IR TVARI ŠALIS
Per pastaruosius dešimtmečius žmonija susikūrė gerovę, kokios iki šiol niekada neturėjo –
išvystytos naujausios technologijos, pažangi sveikatos apsauga, mažėjantis skurdas bei
didėjantis švietimo prieinamumas leidžia mums gyventi patogiai ir saugiai. Tačiau ūkinė
veikla padarė milžiniškų nuostolių aplinkai. Jau dabar stebime įvairių rūšių gyvūnų ir augalų
nykimą, vis dažnesni tampa ekstremalūs meteorologiniai reiškiniai. Klimato krizė kelia realų
pavojų ne tik mus supančiai gamtai, bet ir mums patiems. Dėl dažnesnių su klimatu susijusių
reiškinių didėja ekonominiai nuostoliai.
Europoje dėl klimato kaitos pokyčių padidės žmonių mirtingumas ir sergamumas, vyks
spartesni ekosistemų pokyčiai, karščio bangos ir sausros neigiamas veiks pasėlius, didės gėlo
vandens trūkumas, intensyvės potvyniai ir spartės jūros lygio kilimas. Dėl klimato kaitos
padarinių dabartinė ES ekonomika per pastaruosius penkerius metus patyrė ne mažiau kaip
170 mlrd. Eur nuostolių.109 Jei nieko nekeisime – laukia katastrofiškas scenarijus.
Lietuvoje 1961–2018 m. vidutinė metinė oro temperatūra pakilo 2,2 °C, sniegą turime
vidutiniškai 30 dienų trumpiau, stichinių reiškinių pasikartojimas Lietuvoje ženkliai išaugo.110
Tačiau gamta turi ypatingą savybę – ji gali atsinaujinti. Prarastos miškingos vietovės bei
bioįvairovė gali būti atkurtos, tarša likviduota, o gyvūnų rūšys išsaugotos. Tačiau iki tol
turime sukurti klimatui neutralią ir tvarią Lietuvą.
Siekdami šio tikslo, puoselėsime Lietuvos gamtą ir aplinką. Įgyvendinsime ir spartinsime
Lietuvos klimato kaitos bei Žaliojo kurso darbotvarkę. Saugosime miškus, gyvūnus, Baltijos
jūrą, užtikrindami tvarų žmogaus ir gamtos poreikių balansą. Lietuvos miestai, gyvenvietės ir
110 Plačiau: https://klimatokaita.lt/aktualijos/duk/kaip-keiciasi-lietuvos-klimatas/
109 Plačiau:
https://commission.europa.eu/news/recommendation-2040-target-reach-climate-neutrality-2050-2024-02-06_en
108 Lietuvos Respublikos Seimo rezoliucija „Dėl dirbtinio intelekto technologijų naudojimo viešajame sektoriuje
principų“, Nr. XIV-2620, 2024 m. gegužės 9 d.,
https://e-seimas.lrs.lt/portal/legalAct/lt/TAD/2ab5b621135e11ef8e4be9fad87afa59?jfwid=-1cyamqnn9h;
69
kaimai taps švaresni, tvarūs ir saugūs. Sieksime Lietuvos energetinės nepriklausomybės,
pramonės bei transporto elektrifikacijos, aplinkai draugiško žemės ūkio.
Proveržio kryptys, siekiant klimatui neutralios ir tvarios šalies:
1. Klimato kaitos švelninimas ir šiltnamio dujų mažinimas.
2. Gamtos puoselėjimas.
3. Naujas požiūris į žemės ūkį.
4. Gyvūnų gerovė.
5. Žiedinės ekonomikos galimybės ir efektyvus atliekų tvarkymas.
6. Kokybiška gyvenamoji aplinka.
Klimato kaitos švelninimas ir šiltnamio dujų mažinimas
Nepaisant pasaulinės bendruomenės pastangų sumažinti išmetamų šiltnamio efektą
sukeliančių dujų (ŠESD) kiekį, per pastaruosius du dešimtmečius anglies dioksido (CO2) į
Žemės atmosferą kasmet išmetama vidutiniškai 2,2 proc. daugiau nei ankstesniais metais.
Dabartinė padėtis: Pagal Paryžiaus susitarimą Lietuva įsipareigojo bendrai su Europos
Sąjungos ir jos valstybėmis narėmis 2021–2030 m. laikotarpiu mažiausiai 40 proc. sumažinti
išmetamųjų šiltnamio efektą sukeliančių dujų (ŠESD) kiekį, o iki 2050 m. užtikrinti neutralų
poveikį klimatui. Tačiau Lietuvoje išmetamų šiltnamio efektą sukeliančių dujų (anglies
dioksido (CO2), metano (CH4), įvairių freonų ir kt. dujų) kiekis per pastaruosius dešimt metų
nesikeičia, nežymus sumažėjimas (dėl sustojusių „Achemos“ ir „Lifosos“ gamyklų)
užfiksuotas 2022 m., o naftos sunaudojimas transporte ir toliau auga.
Remiantis Lietuvos nacionalinės ŠESD apskaitos ataskaitos duomenimis, 2022 metais mūsų
šalyje daugiausiai ŠESD susidarė transporto (31 proc.) ir energetikos (30 proc.) sektoriuose.
Trečioje vietoje – žemės ūkis (23 proc.), kiek mažiau ŠESD išmetė pramonės (12 proc.) ir
atliekų (4 proc.) sektoriai.
Artimiausi pokyčiai: ES dėl Žaliojo kurso ir „Fit for 55“ iniciatyvų priėmė reikšmingus
teisės aktus, kurie ŠESD išmetimus turėtų mažinti.111 Iki 2030 m. turės būti sparčiau vystoma
atsinaujinanti energetika, emisijų prekybos sistema išplečiama į pastatų, transporto sektorius;
skatinama spartesnė pastatų renovacija ir iškeliami tikslai sutaupyti daugiau energijos;
steigiamas socialinis klimato fondas, Lietuvoje sudarysiantis daugiau nei 100 mln. eurų
kasmet – jis padės klimato kaitos priemones įgyvendinti ir socialiai jautriausioms gyventojų
grupėms; atsiranda įpareigojimai verslui rengti tvarumo ataskaitas.
Pagrindiniai įsipareigojimai
1. Tęsti Lietuvos klimato kaitos darbotvarkėje kiekvienam sektoriui numatytų
priemonių įgyvendinimą:
a. iki 2030 metų mažiausiai 55 proc. sumažinti išmetamųjų ŠESD kiekį visuose
sektoriuose, lyginant su 1990 m.;
b. iki 2040 metų mažiausiai 85 proc. sumažinti išmetamųjų ŠESD kiekį visuose
sektoriuose, lyginant su 1990 m.;
c. iki 2050 metų 100 proc. sumažinti išmetamųjų ŠESD kiekį visuose
sektoriuose, lyginant su 1990 m.
111 Plačiau: https://www.consilium.europa.eu/en/policies/green-deal/fit-for-55/
70
Ieškosime papildomų sprendimų sumažinti ŠESD išmetimus visuose sektoriuose, jei
esamos priemonės nepakankamai greitai ir efektyviai mažina kiekius.
2. Užtikrinsime, kad administracinė našta verslui dėl naujų ŠESD reikalavimų
atsiradimo būtų minimali. Klimato kaitos valdymo priemonės atsineša ir savo
iššūkių: daug papildomos, nebūtinai konkrečią naudą atnešančios biurokratijos,
didžiulės valstybės subsidijos nukreipiamos nebūtinai ten, kur būtų galima pasiekti
didžiausio CO2 sumažinimo. Todėl:
a. Palengvinsime įmonėms administracinę naštą rengiant naujas tvarumo
ataskaitas sparčiai sukurdami tvarumo duomenų bazę, kuri padės įmonėms
įvertinti savo veiklos atitikimą klimato kaitos valdymo politiką. Tvarumo
duomenų bazė galėtų veikti panašiu principu kaip skaičiuoklės, kai suvedus
duomenis pateikiami privalomi raportuoti rodikliai. Ypač svarbu, kad tokia
forma ir reikalavimai atitinkamam kriterijų raportavimui būtų suvienodinta su
kitų ES šalių raportavimo reikalavimais. Tam galėtų pasitarnauti ir didesnis
įsitraukimas į Įmonių tvarumo išsamaus patikrinimo direktyvos rengimą.
b. Paruošime ir standartizuosime produktų CO2 emisijų vertinimo metodologiją.
Šiandien verslas tiek vidaus, tiek eksporto rinkose turi pateikti savo gamybos
CO2 pėdsaką visiems tiekimo grandinės dalyviams (nuo lauko iki stalo). Tam,
kad įmonės galėtų pasiūlyti klimatui neutralius produktus, reikia vienodos
vertinimo sistemos, jog visi dalyviai vertintų savo pėdsaką pagal
reguliuojamus įverčius.
c. Sieksime, kad klimato kaitos ar ŠESD mažinimo atžvilgiu neutraliai
ekonomikos transformacijai būtų taikomi kuo trumpesni administraciniai
procesai ir supaprastinti teisiniai reikalavimai, kurie užtikrintų saugų ir
aplinkai žalos nedarantį procesą.
3. Palaikome Lietuvos planą naftos vartojimą sumažinti 39 proc. iki 2030 m.
Spartinsime iškastinio kuro atsisakymą, ieškodami tam naujų priemonių ar
intensyvindami jau vykdomas priemones.
4. Išnaudosime socialinį klimato fondą finansuoti energijos nepriteklių socialiai
pažeidžiamiems namų ūkiams ir smulkiajam verslui. Socialiai jautriausios žmonių
grupės turės labai ribotas galimybes investuoti į ŠESD išmetimus mažinančius
sprendimus (įsigyti elektromobilius, naujus šildymo katilus ir kt.), todėl socialinį
klimato fondą skirsime:
a. paskatoms renovuoti pastatus ir pereiti prie atsinaujinančių energijos išteklių
šaltinių pastatuose;
b. paskatoms pereiti nuo privataus prie viešojo transporto, keliauti dviračiais.
c. galiausiai pagal socialinio fondo europinius reikalavimus mažinti energijos
mokesčius ir rinkliavas arba teikti kitokią tiesioginę paramą, siekiant spręsti
kylančias kelių transporto, energijos ar šildymo kuro kainų problemas.
5. Užtikrinsime administracinių, teisinių ir ekonominių sąlygų vystymui
ilgalaikiškumą – pavyzdžiui, investuotojams pradėjus energetikos investicijas ar
projektus, reguliavimas, subsidijos ar parama turi išlikti tokie, kokie buvo pradėjus
investicijas ar projektus. Prieš priimant naujus sprendimus, nuostatas ar įstatymus,
kurie gali daryti įtaką jau esamiems energetikos projektams, dalykinės konsultacijos
71
su rinkos dalyviais ir vartotojų atstovais turi būti privalomos. Bus reikalinga detaliai
paaiškinti bei pagrįsti pasirinktos krypties transformaciją bei pokytį.
6. ŠESD emisijas skelbsime kiekvieną metų ketvirtį kartu su BVP rodikliu –
visuomenė turi žinoti valstybės klimato kaitos politikos rezultatyvumą. Operatyvus
ŠESD emisijų vertinimas taip pat svarbus norint atsižvelgti, ar įgyvendinamos
priemonės yra pakankamos. ŠESD emisijas privalu skelbti kartu su BVP norint
atsižvelgti, ar ekonomikos skatinimo priemonės neprieštarauja klimato kaitos
valdymo programoms.
7. Renkantis klimato kaitos ir (ar) atsinaujinančios energetikos vystymosi sprendimų
alternatyvas, pirmenybę teiksime geriausią kainą ir kokybę galinčiai pasiūlyti
investicijai (projektui): pavyzdžiui, valstybės parama bus nukreipta ten, kur
investicijos į ŠESD sumažinimą (skaičiuojant 1 tonai) yra mažiausios; bus palaikomi
tie vystytojai, kurie klimato kaitos ir (ar) atsinaujinančią energetiką vystyti galėtų su
mažiausiomis subsidijomis.
8. Skatinsime technologijų elektrifikaciją – neutralus ŠESD įmanomas tik užtikrinus
elektros paklausą rinkoje, prioritetą suteikiant tokiems įrenginiams ir sprendimams,
kurie paskatins atsinaujinančių energijos išteklių gamybą: pavyzdžiui, šilumos
siurblių įrengimą (pakeičiant iškastinio kuro katilus). Centralizuotos šilumos gamybos
įrenginiai, tarp jų ir biokuro katilai, galėtų pigią perteklinę energiją išnaudoti šilumai
tiekti.
9. Spartinsime žaliojo vandenilio gamybą – Lietuva turi būti pasiruošusi
atsinaujinančių energijos išteklių gamybos perteklių išnaudoti žaliojo vandenilio
gamybai. Sieksime, kad taršiausios Lietuvos įmonės, savo veikloje naudojančios
vandenilį, sparčiau vystytų žaliojo vandenilio pajėgumus.
10. Reformuosime žemės ūkį (daugiau žr. dalyje „Naujas požiūris į žemės ūkį“), o
saugomų teritorijų plėtrą išnaudosime ŠESD emisijų mažinimui:
112
a. Miškuose, kurių biomasėje sukaupta daug organinės anglies, tikslinga apriboti
kirtimus ir užtikrinti senų miškų medynų biomasės palaikymą (sengirių
formavimąsi), ypač tais atvejais, kai tuose miškuose nustatytos ar potencialiai
gali susiformuoti tikslinės Europos bendrijos svarbos buveinės.
b. Nusausintuose, neeksploatuojamuose durpių telkiniuose būtina atkurti
hidrologinį režimą ir pelkes. Durpynų sudrėkinimas labai sumažintų ŠESD
išsiskyrimą dėl durpių anaerobinio skaidymo.
c. Organinės anglies turtinguose mineraliniuose dirvožemiuose tikslinga atkurti
ir išsaugoti pievas ir šlapynes.
d. Žemės ūkyje naudojamuose durpžemiuose sieksime atsisakyti arimo ir
užtikrinti nuolatinę augmenijos dangą, atkurti hidrologinį režimą. Ariamuose
durpžemiuose vyksta intensyvus durpių skaidymasis ir padidėja ŠESD
išmetimai.
11. Didinsime energijos vartojimo efektyvumą pramonės sektoriuje, skatinant taršias
technologijas keisti mažiau taršiomis, taikyti žiedinės ekonomikos principus,
padėsiančius taupyti išteklius ir sieksiančius atliekų prevencijos, pritaikyti įvairiausius
112 Plačiau: Lietuvos saugomų teritorijų tinklo plėtra Europos žaliojo kurso kontekste
72
pažangius sprendimus, diegti naujus verslo modelius. Energiją intensyviai
naudojančias įmones skatinsime diegti efektyvų energijos vartojimą didinančias
priemones.
12. Skatinsime perdirbti ne mažiau kaip 70 proc. visų pakuočių atliekų (pagal svorį),
bei pakartotinai panaudoti ir perdirbti ne mažiau kaip 60 proc. komunalinių atliekų
(pagal svorį).
Transporto transformacija
1. Diegsime išmanias transporto paslaugas, palaikysime intermodalinių paslaugų
teikimą (apimant kelių, geležinkelių, oro ir vidaus vandenų transporto sritis).
Sieksime greito ir patogaus susisiekimo šalies viduje, ypač tarp didžiųjų miestų ir oro
uostų, geležinkelių, jūrų uostų, taip pat tarp didžiųjų miestų ir kurortinių miestų bei
miestelių, kad žmonės nebūtų priversti naudotis automobiliais.
2. Plėtosime miestinį ir tarpmiestinį viešąjį transportą, užtikrindami konkurenciją
tarp skirtingų vežėjų, nustatydami palaipsnius įsipareigojimus didinti netaršių
transporto priemonių dalį kiekvieno vežėjo, taip pat taksi, pavežėjimo paslaugas
teikiančių įmonių autoparkuose.
3. Sieksime, kad iki kadencijos pabaigos 40 proc. kelionių miestuose vyktų
dviračiais, viešuoju transportu ar pėsčiomis. Plėtosime paslaugas, bendruomenes ir
infrastruktūrą taip, kad ji mažintų poreikį naudoti nuosavą automobilį. Plėsime
pėsčiųjų ir dviračių takų infrastruktūrą, skatinsime darbuotojus vykti į darbą dviračiu
ar viešuoju transportu.
4. Užtikrinsime alternatyvių degalų (biodegalų, biometano, elektros, vandenilio ar
kt.) konkurenciją, taip palaikydami vartotojui pigiausią perėjimą prie klimatui
neutralaus transporto.
a. Atsisakysime privalomo biodegalų įmaišymo į naftos degalus, tačiau
didinsime alternatyvių degalų įstatyme numatytus jų naudojimo tikslus. Tokiu
būdu naftos degalų tiekėjai galės laisvai rinktis, kokiu būdu pateikti
alternatyvius degalus į rinką.
b. Parengsime apskaitos sistemą, kaip gyventojų namuose įkraunama žalioji
energija bus įskaitoma į Lietuvos alternatyvių degalų naudojimą – taip ne tik
viešųjų įkrovos stotelių, bet ir privačių stotelių savininkai galės gauti pajamas
iš naftos degalų tiekėjų už alternatyvių degalų tikslų įgyvendinimą.
5. Pagreitinsime elektrinių automobilių įkrovimo infrastruktūros plėtrą.
Peržiūrėsime daugiabučių galios įvadų rezervavimą elektromobilių įkrovos vietoms
įrengti, kad elektros galios įvadas nebūtų panaudotas kitiems tikslams; gatvių
apšvietimo stulpai privalės turėti įrengtą elektromobilio įkrovimo jungtį;
paankstinsime privalomų EV įkroviklių įrengimą kiekvienoje degalinėje bei
automobilių parkavimo vietose. Didelės (100+) automobilių parkavimo aikštelės
privalės turėti tam tikrą dalį savo ploto padengti arba želdynais, arba saulės
elektrinėmis, turėti automobilių elektros kroviklius.
73
Atsinaujinančios energetikos vystymas
1. Sieksime, kad valstybinės institucijos rodytų pavyzdį diegiant energiją
tausojančius įrenginius.
2. Įvertinsime galimybes visokeriopai spartinti Lietuvos elektros jungčių statybą su
kitomis valstybėmis (Lenkija, Skandinavijos, Baltijos šalimis ir pan.), taip pat
galimybę tokias jungtis statyti koncesijos būdu. Šiandien didžiausias Lietuvos
iššūkis – jungčių su užsienio valstybėmis trūkumas. Jungčių statybos vyksta lėtai, o
tai neleidžia išnaudoti elektros gamybos perviršio, kai toks susidarytų, pavyzdžiui,
išplėtojus vėjo energetiką, pučiant vėjui ir šviečiant saulei. Skatinsime privačius
investuotojus prisidėti prie Lietuvos elektros jungčių statybos.
3. Įgyvendinsime ES elektros rinkos reformą.113 Palaikysime PPA (purchasing power
agreements) taikymą vystant atsinaujinančią energetiką. Kuo anksčiau perkelsime
lanksčias nuostatas dėl „Contract for difference“, taip garantuodami minimalų uždarbį
atsinaujinančios energetikos investuotojams, bet numatydami ir maksimalų uždarbį.
Kursime elektros rinkos lankstumo mechanizmus – sudarydami sąlygas energijos
dalijimuisi, lanksčiai gaminančių vartotojų prekybai, siūlydami balansavimo bei
stabilumo pajėgumus ir diegdami kitus įrankius, numatytus rinkos reformoje.
Įgalinsime elektros vartotojus sudaryti jiems naudingiausias elektros sutartis, kuo
anksčiau įteisindami subabonentų apskaitos sistemas. Tai leis sudaryti daugiau nei
vieną sutartį tarp skirtingų tiekėjų ir klientų tame pačiame objekte ir prisidės prie
elektromobilių įkrovimo paslaugų, šilumos siurblių ir kitų dekarbonizacijos iniciatyvų
skatinimo.
4. Stipresnė vartotojų apsauga nuo nepastovių energijos kainų – energijos
vartotojams turi būti suteikta teisė sudaryti sutartis su fiksuotomis ar kintamomis
kainomis, taip pat jie privalo gauti daugiau informacijos apie šias galimybes.
Energijos vartotojai turi gauti aiškesnę ir prieinamesnę informaciją apie elektros ir
dujų tiekėjus, skirtingas elektros tiekimo sutartis ar jų sąlygas. Apsaugosime energijos
vartotojus bei tiekėjus nuo energetikos rinkos manipuliacijų skaidrindami
pagaminamos ir suvartojamos energijos procesus.
5. Sieksime, kad iki 2030 m.:
a. 100 proc. Lietuvoje suvartojamos elektros energijos būtų iš atsinaujinančios
energijos, o bendrame galutinio energijos suvartojimo balanse tai sudarytų 55
proc.;
b. centralizuoto šilumos tiekimo sistemose energijos iš atsinaujinančių energijos
išteklių dalis sudarytų ne mažiau kaip 90 proc.
Gamtos puoselėjimas
Formaliai Lietuvoje saugoma apie 18.4 proc. visos teritorijos, tačiau svarbus ne tiek
konkretus procentas, kiek saugojimo kokybė. Lietuvoje Europos Sąjungos natūralių buveinių
(Natura 2000) steigimo procedūra vis dar nėra užbaigta dėl nepatvirtintų saugojimo tikslų, jų
113 Plačiau:
https://www.consilium.europa.eu/en/press/press-releases/2024/05/21/electricity-market-reform-council-signs-off
-on-updated-rules/
74
būklės monitoringas vėluoja dėl nepakankamų išteklių. Taip pat Lietuvos nacionalinė
saugomų teritorijų sistema (nacionaliniai ir regioniniai parkai, draustiniai ir t.t.) dubliuoja ES
natūralių buveinių tikslus, dvigubas reglamentavimas iškreipia pirminius saugomų teritorijų
steigimo tikslus.
Saugomų teritorijų režimas ir plotai turi būti aiškiai argumentuojami ir siejami su
bioįvairovės stabilumo išlaikymu Lietuvoje. Tam būtina plėsti stebimų rodiklių skaičių,
efektyviau, moderniau vykdyti aplinkos būklės monitoringą, o analitinė monitoringo kokybė
turi tobulėti.
Net ir dabartinė situacija (pavyzdžiui, kaimo paukščių indekso blogėjimas, itin prasta
Lietuvos vandenų būklė) leidžia nedvejoti, kad saugomų teritorijų plotas ir apsaugos režimas
turi būti stiprinami. Be to, Lietuvos miškai vertingi ir kaip Lietuvos tapatybės dalis, o gera
miškų būklė, įvairialypis jų įveiklinimas šį identitetą leistų stiprinti. Miško teikiamos naudos
žmonių sveikatai įrodytos daugelyje mokslo šaltinių.114 Efektyvus miškų panaudojimas
siekiant pagerinti visuomenės sveikatą gali sumažinti sveikatos apsaugos sistemos išlaidas ir
kurti naujus pajamų šaltinius.115
Siekiant stiprinti bioįvairovės apsaugą, apsaugos režimo stiprinimas yra dažnu atveju net
svarbiau nei saugomų teritorijų plėtra, tačiau, atsižvelgdami į privačių žemės ir miško
savininkų nuosavybės teises ir nuogąstavimus, sieksime supaprastinti apsaugos režimų
apibrėžimus, aiškiai juos susiesime su kompensacija už ekonominės veiklos apribojimą.
Net ir žmonių įpročiai, tokie kaip maisto pasirinkimas, gali daryti įtaką gamtos apsaugos
būklei bei skatinti gamtai draugišką ūkinę veiklą. Trumposios maisto grandinės bei
priemonės, mažinančios maisto švaistymą, gali būti efektyvūs sprendimai mažinant ŠESD
išmetimus, gėlo vandens ir žemės naudojimą, bioįvairovės nykimą.
Todėl:
1. Plėsime gamtos būklės monitoringo įrankius. Remdamiesi mokslininkų
rekomendacijomis, sieksime, kad atsirastų miško paukščių indeksas, vabzdžių
(apdulkintojų) indeksai, pievų dieninių drugių indeksai.
2. Gamtos būklės monitoringas bus skaitmenizuojamas ir automatizuojamas,
siekiant, kad institucijos savo sprendimus grįstų duomenimis apie realią gamtos būklę,
o ne pasenusia ar tik formaliai dokumentuose egzistuojančia informacija. Tikime, kad
argumentavimas ir konkrečių gamtos būklės rodiklių siekimas padės lengviau
visuomenei susitarti dėl papildomos gamtos apsaugos poreikių.
115 Karjalainen, E., Sarjala, T., Raitio, H. „Promoting human health through forests: overview and major
challenges“. Environ Health Prev Med 15, 1–8, 2010. https://doi.org/10.1007/s12199-008-0069-2
114 Grilli, Gianluca, Sandro Sacchelli. 2020. „Health Benefits Derived from Forest: A Review“. International
Journal of Environmental Research and Public Health 17, no. 17: 6125. https://doi.org/10.3390/ijerph17176125
Park, Sujin, Soojin Kim, Geonwoo Kim, Yeji Choi, Eunsoo Kim, and Domyung Paek. 2021.
„Evidence-Based Status of Forest Healing Program in South Korea“. International Journal of Environmental
Research and Public Health 18, no. 19: 10368. https://doi.org/10.3390/ijerph181910368.
Meyer, K.; Bürger-Arndt, R. „How forests foster human health – Present state of research-based knowledge (in
the field of Forests and Human Health)“. International Forestry Review, Volume 16, Number 4, September
2014, pp. 421-446(26), https://doi.org/10.1505/146554814813484103
75
Saugomų teritorijų plėtra ir priežiūra
3. Palaipsniui plėsime gamtos apsaugos teritorijas, atsižvelgdami į ES gamtos
reglamento lūkesčius dėl geros būklės gamtinių teritorijų, valstybėms-narėms
keliamus tikslus saugoti 30 proc. teritorijos, o 10 proc. – saugoti griežtai ir taip
užtikrindami gamtos apsaugą bioįvairovei svarbiose vietose. Saugomų teritorijų
plėtrai prioritetai bus keliami:116
a. Pirmiausiai stiprinsime gamtos apsaugą valstybinėje žemėje ir valstybiniuose
miškuose, siekdami, kad gamtos apsaugos plėtra būtų derinama su privačios
žemės savininkų interesais.
b. Gamtos apsaugą stiprinsime gamtiškai vertingose, tačiau ūkinėje veikloje
mažiau našiose teritorijose. Pavyzdžiui, saugomas teritorijas miškuose
steigsime jaunuolynuose arba mažo boniteto (t. y., kur medynai auga
lėčiausiai) vietose. Žemės ūkio teritorijose mažiausius maistui auginamų
augalų praradimus sąlygotų saugomų teritorijų plėtra mažo potencialo
teritorijose – pietryčių ir pietų Lietuvoje, Žemaičių aukštumose.
4. Sieksime supaprastinti saugomų teritorijų reglamentavimą atsisakydami skirtingų
draustinių tipų ir palikdami tik gamtinius, kraštovaizdžio ir kultūrinius draustinius.
Tipiniai ribojimai galėtų būti griežtesni nei individualiai parengti atskirų saugomų
teritorijų nuostatai, tačiau tokiu būdu jie būtų tiek palankesni gamtai, tiek skaidresni
žemės savininkų atžvilgiu – pavyzdžiui, apskaičiuojant jiems priklausančias
kompensacijas ar atskiriant leidžiamas ir draudžiamas veiklas.
5. Sudarysime saugomų teritorijų darbuotojams ir ekologams patrauklias darbo
sąlygas. Skatinsime universitetus ir tyrimų institutus įsitraukti į sistemos tobulinimą.
Tai gali būti vykdoma per bendrus projektus, stažuotes ir mokslinius tyrimus, kurie
padės rasti naujų sprendimų ir inovacijų. Ekologai (kaip ir mokytojai, medikai, ar
ūkininkai) neturi visą laiką sėdėti prie dokumentų.
6. Pelkių atkūrimas, pievų ir šlapynių išsaugojimas Lietuvoje yra esminis žingsnis
siekiant išsaugoti biologinę įvairovę ir kovoti su klimato kaita. Šie unikalūs
ekosistemos tipai ne tik teikia prieglobstį daugybei augalų ir gyvūnų rūšių, bet ir
padeda reguliuoti vandens ciklus, mažina potvynių riziką bei sugeria didelius kiekius
anglies dioksido.
Užterštų teritorijų valymas
1. Tirsime potencialios, bet jau neprižiūrimos taršos vietų būklę. Lietuvoje yra per
6,000 potencialiai užterštų, bet jau apleistų ir nebeprižiūrimų teritorijų. Kartais tai
lemia, kad teršalai (užkasti, palikti pesticidai, istoriškai susikaupę naftos produktai)
išsiveržia iš savo teritorijos ir užteršia aplinkinę gamtą, vandenis. Todėl būtina
minėtas 6,000 vietų ištirti ir vykdyti jų monitoringą.
2. Kursime užterštų teritorijų valymo fondą. ES skirtos lėšos užterštų teritorijų
tvarkymui smarkiai sumažėjo. Naujas Lietuvos finansuojamas fondas galėtų remtis
pavojingų ir taršių medžiagų, šiandien naudojamų pramonėje, apmokestinimu.
116 Plačiau: Lietuvos saugomų teritorijų tinklo plėtra Europos žaliojo kurso kontekste
76
3. Įkursime garantinį fondą veiklą vykdantiems taršos objektams. Taršios pramonės
įmonės gali bankrutuoti, palikdamos valstybei sutvarkyti savo užterštas teritorijas –
taip, pavyzdžiui, nutiko Šiauliuose bankrutavus odos pramonei. Garantinis fondas
padėtų spręsti bankrutavusių įmonių teritorijų sutvarkymo iššūkius.
Miškų apsauga
1. Sieksime, kad 2030 m. miškai sudarytų 35-40 proc. Lietuvos teritorijos.
2. Sieksime, kad miškai taptų ryškiu prekiniu Lietuvos ženklu, kaip sveikatinimo,
įvairių, ne tik medienos išteklių, mokslo, sporto ir poilsio vieta tiek šaltuoju, tiek
šiltuoju sezonu. Palengvinsime galimybes rekreaciniuose miškuose įrengti tam
reikalingą infrastruktūrą. Sieksime, kad nemedieninė ekonomika taptų svarbia šalies
ekonomikos dalimi.
3. Išvalysime miškus nuo šiukšlių. Griežtinsime atsakomybę už šiukšlinimą miškuose,
organizuosime sistemingą miškų tvarkymą ir valymą, taip pat visuomenines akcijas,
plėsime kontrolę ir priežiūrą.
4. Pertvarkysime valstybinių miškų tvarkymo politiką, kad saugomose teritorijose ir
prie miestų būtų taikoma naujos kartos miškininkystė be išplyninančių ūkinių kirtimų,
augtų dėmesys kitoms miškų naudoms.
5. Rekreacinį miškų pritaikymą vertinsime plėsdami statistinių duomenų įvairovę,
susijusią tiek su miško medienos pramone, tiek ir nemedienine ekonomika.
6. Ieškosime būdų užtikrinti ilgalaikį medienos pramonės žaliavos poreikį
plėtodami plantacinius miškus ar alternatyvius biomasės auginimo šaltinius dėl
saugomų teritorijų ir alternatyvaus miškų panaudojimo būdo mažėjant medienos
tiekimui. Sieksime, kad mažėtų biokuro ir malkinės medienos naudojimas,
nukreipiant šią žaliavą į aukštesnės pridėtinės vertės pramonės sektorius.
7. Peržiūrėsime reikalavimą vienam subjektui turėti 1500 ha miško ploto.
Išskirtinis dėmesys Baltijos jūrai
1. Sieksime, kad Lietuva taptų aktyvi bei veiksni HELCOM nare. HELCOM,
Baltijos jūros šalių asociacija, yra pagrindinė institucija, koordinuojanti Baltijos jūros
išsaugojimo iniciatyvas ir mokslinius tyrimus. Lietuva, nors ir yra šios organizacijos
narė, iki šiol tik labai ribotai dalyvauja jos projektuose. Sieksime, kad Lietuva taptų
aktyvi bei veiksni HELCOM nare.
2. Renovuosime ir plėsime vandens nuotekų tvarkymo sistemas: tiek pramonės, tiek
komunalinių nuotekų valyklose reikalausime realaus laiko stebėjimo duomenų.
Nuotekų sistemos yra vienas iš svarbiausių taršos šaltinių, o dažnu atveju tarša
neužfiksuojama dėl per reto monitoringo, kai teršalai patenka į upes nespėjus jų
išvalyti po didelių vandens kiekių po lietaus ar panašiais atvejais.
3. Sieksime mažinti mineralinių trąšų žemės ūkyje naudojimą ar kitaip riboti jų
patekimą į upių sistemą (žr. Žemės ūkio skiltį). Šiandien eutrofikacija, sukeliama
77
išplaunamo azoto ir fosforo trąšų pertekliaus iš žemės ūkio laukų, yra didžiausias
iššūkis Baltijos jūrai (šio reiškinio skatinama negyvoji zona neseniai pasiekė
didžiausią užfiksuotą plotą), o Lietuva neįgyvendina savo įsipareigojimų mažinant
azoto ir fosforo patekimą.
4. Palaipsniui pašalinsime upių užtvankas, siekdami atkurti upių vientisumą, o
Baltijos jūros žuvims plėsdami galimybes daugintis.
5. Skatinsime inovatyvius pilotinius projektus, padedančius valyti Baltijos jūrą.
Pavyzdžiui, modifikuoti ir pritaikyti dumbliai gali padėti išvalyti naftos produktus,
jūros dugno stebėjimo priemonės padeda stebėti būklę, natūralūs rifai gali sumažinti
paplūdimio ruožo nykimą.
Sveikesnė ir gamtai draugiškesnė mityba
1. Sieksime didinti augalinio ir vietinio maisto prieinamumą viešose įstaigose,
mokyklose, ligoninėse. Augalinis ir vietinis maistas turi daug mažesnį poveikį
klimatui nei mėsa ar kiti gyvulinės kilmės produktai, o gausesnis vaisių ir daržovių
valgymas gali būti labai naudingas ne tik Lietuvos gamtai, bet ir visai planetai.
2. Sieksime, kad Lietuvoje būtų palankios sąlygos plėtoti alternatyvių baltymų
(kultivavimo ir fermentacijos būdu pagaminti mėsos pakaitalai) ir kitas inovatyvias
maisto technologijas. Inovatyvių technologijų naudojimas agro-maisto sektoriuje
padeda didinti gamybos efektyvumą, tuo pačiu metu mažinant neigiamą gamybos
poveikį aplinkai visoje gamybos grandinėje.
3. Į žaliuosius pirkimus įtrauksime ekologišką maistą ir trumpąsias maisto
grandines.
4. Atgaivinsime „pagaminta Lietuvoje“ prekės ženklą, užtikrindami, kad taip žymimi
gaminiai skatintų trumpąsias maisto grandines.
5. Mažinsime maisto švaistymą:
a. Organizuosime gyventojų švietimą apie maisto produktų galiojimo datas
(periodiškai priminsime gyventojams apie rūšiavimo taisykles, daiktų antrinį
panaudojimą, sveikesnę mitybą), pirkinių planavimą, laikymo būdus.
b. Skatinsime specializuotas parduotuves, maisto atidavimo programėles.
c. Remsime maisto labdaros organizacijas.
d. Įgyvendinsime taiklią susidarančių maisto atliekų stebėseną.
Naujas požiūris į žemės ūkį
Žemės ūkis sukuria svarbią dalį pridėtinės vertės Lietuvos ekonomikoje ir yra pajamų šaltinis
daugeliui Lietuvos žmonių. Tačiau ekonominiu požiūriu žemės ūkis yra stipriai įklimpęs
painioje subsidijų ir lengvatų pelkėje, o aplinkosaugos ir klimato kaitos valdymo atžvilgiu jis
reikalauja iš esmės kitokio požiūrio.
Intensyvi cheminė agrarinė veikla naikina biologinę įvairovę: mažėja pievų plotai, pelkės,
krūmynai, 20 metų nuosekliai matuojamas kaimo paukščių indeksas rodo, kad paukščių
mažėja (sumažėjo beveik per pusę) ir atitinkamai prastėja bioįvairovės būklė. Žemės ūkis yra
78
trečias daugiausiai šiltnamio dujų išmetantis sektorius Lietuvoje (21 proc. visų Lietuvos
ŠESD emisijų), tačiau dabartinė žemės ūkio politika neatliepia gyvybiškai svarbaus žaliojo
kurso tikslų: žemės ūkyje turi atsirasti ne tik ekonominiai, bet ir aplinkosauginiai rodikliai.
Ūkiai greičiau už kitus pajunta biologinės įvairovės nykimo padarinius, tačiau taip pat vieni
pirmųjų gauna naudos ją atkūrus.
Žemės ūkio gyvybingumas šiandien smarkiai priklausomas nuo subsidijų ir lengvatų.
Ūkininkai, ypač smulkūs, šiandien susiduria su biurokratiškai apskaičiuotais ekonominės
veiklos vienetais, kurie lemia subsidijų dydžius, dažnai skatina aplinkai žalingą veiklą ar
skatina imituoti vieną iš labiau remiamų ekonominių veiklų, išbalansuoja gyvulininkystės ir
augalininkystės veiklų proporcijas. Kaip ir medikai ar gydytojai, ūkininkai yra ne savo verslo
ir žemės savininkai, bet ataskaitų, kontroliuojančių institucijų ir išsikerojusios biurokratijos
įkaitai.
1. Europos Sąjungai atidėliojant sprendimus, priimsime dirvožemio įstatymą, kuris,
be kitų dalykų, apibrėš dirvožemio būklės reikalavimus bei jo monitoringo programą.
Siekiant užtikrinti kuo visuotinesnę ir nuoseklesnę monitoringo programą,
palaikysime Žemės ūkio tarybos siūlymą valstybei remti dirvožemio tyrimus.117
Dirvožemio įstatymas turėtų padėti formuoti geros agrarinės ir aplinkosaugos būklės
(GAAB) standartus, kurie nustato minimalius reikalavimus, kad būtų išlaikoma gera
žemės ūkio paskirties žemės agrarinė ir aplinkos būklė. Šis įstatymas turėtų tapti kitų
šios programos nuostatų įgyvendinimo ašimi.
2. Žemdirbiams sukurta biurokratinė našta turi būti mažinama. Subsidijų
panaudojimo kontrolė ir įsipareigojimų vykdymas bus sukoncentruotas stambiuose
ūkiuose, o smulkieji ūkininkai galės atsikvėpti nuo ataskaitų teikimo ir perteklinio
tikrinimo. Apskritai, sieksime, kad ataskaitų, žurnalų ir kitokių perteklinių
reikalavimų būtų sumažinta bent 25 proc.
3. Sieksime gyvulininkystės ir augalininkystės balanso, peržiūrėdami skatinimo
politiką. Laikantiems daugiau nei 50 sutartinių gyvulių vienetų tvarte, visas jų
pagamintas mėšlas ir srutos privalės būti kompostuojami arba anarobiškai pūdomi,
gaunant biodujas. Šiuo metu mažėjantis gyvulininkystės sektorius lemia mažesnę
natūralios trąšos (mėšlo) gamybą, todėl ekologiniam auginimui sąlygos dar labiau
prastėja. Dėl nepakankamo ekstensyvios gyvulininkystės rėmimo taip pat mažėja ir
daugiamečių pievų teritorijų.
4. Ženkliai plėsime švietėjiškus mokslo ir žemės ūkio subjektų bendradarbiavimo
projektus didinant naujųjų skaitmeninių technologijų ir tvarių technologijų
žinomumą ir taikymą. Šie mokymai pakeistų taip pat ir dabartinius formalius
ūkininkų mokymus ūkininkų pažymėjimui gauti.
5. Vykdysime trumpalaikius ir skubius (reikminius) valstybės užsakomuosius
tyrimus žemės ūkio srityje. Skatinsime ir finansuosime mokslo ir žemės ūkio veiklos
projektus, kurių pagalba būtų atliekami moksliniai tyrimai tiek efektyvesniam žemės
ūkio naudmenų naudojimui, tiek ūkiams valdyti tvariau bei didinti ūkių atsparumą
klimato kaitai.
117 Plačiau: Žemės ūkio tarybos siūlymai
79
6. Skatinsime sodininkystės, uogininkystės, daržininkystės ar šiltnamininkystės
augimą ne tik dėl būtinybės užsitikrinti maisto, bet ir kuriamos aukštesnės pridėtinės
vertės. Plečiant aukštos pridėtinės vertės žemės ūkio šakas, žemės plotų panaudojimas
tampa racionalesnis, atsiranda galimybės išsilaikyti nedaug žemės turintiems šeimos
ūkiams, taip pat pasiekti didesnį finansinį efektyvumą mažesniame plote.
7. Spręsime įsisenėjusias pieno ūkių problemas. Įkursime pieno gamintojų garantinį
fondą, kuris padėtų užtikrinti tvarų ir ekonomiškai stabilų ūkininkavimą. Fondas
apsaugotų pieno gamintojus nuo ženklių pieno kainų pokyčių tai atvejais, kai
ūkininkų pajamos krenta daugiau nei 30 proc. Sieksime, kad visi gyvybingi, ypač
šeimų ūkiai kuo greičiau pasiektų bent 150 karvių dydžio ūkius, kurie pieną leidžia
gaminti rentabiliomis kainomis. Skatinsime produktyvesnių veislių gausėjimą, taip
didinant žalio pieno gamybą nedidinant karvių skaičiaus.
8. Valstybinis žemės ūkio subsidijavimas ir išmokos turi:
a. sietis su Lietuvos tikslais mažinant šiltnamio dujų išmetimus;
b. užtikrinti strateginį Lietuvos saugumą užtikrinant maisto tiekimo įvairovę;
c. sietis su gamtos būklę palaikančiais rodikliais, pavyzdžiui, Kaimo paukščių
populiacijos rodiklio gerinimu arba Gamtos atkūrimo reglamente siūlomais
rodikliais, tokiais kaip pievų dieninių drugių indeksas;
d. būti reiklesni klimato kaitos ir bioįvairovės apsaugai, jei žemės ūkio veikla
vykdoma nuomojamoje valstybinėje žemėje;
e. būti palankesni smulkiems ir vidutiniams ūkiams. Turėtų atsirasti išmokų
lubos, investicijų lubos, beakcizio dyzelino ir kito iškastinio kuro
subsidijavimo lubos. Išimtis galėtų būti valstybės parama aplinkosaugą ir
ekologiją skatinantiems projektams;
f. būti palankesni nedideliems ekologiniams ūkiams. Dėl perteklinės
biurokratijos ir per mažų paskatų ekologiniai ūkiai Lietuvoje sulaukia per
mažai dėmesio. Ekologiško produkto kaina vartotojui yra per aukšta, tačiau
ūkiai per mažai remiami ir tos kainos negali sumažinti, todėl renkasi
neekologišką veiklą, kuri nualina aplinką;
g. remti kultūras, kurios draugiškesnės aplinkai.
9. Laikysimės Gamtos atkūrimo reglamento nuostatų, skatinsime ekologinę
žemdirbystę, sieksime mineralines trąšas keisti kompostu ir 50 proc. sumažinti
cheminių pesticidų naudojimą iki 2030 m.
Gyvūnų gerovė
Milijonai gyvūnų kiekvieną dieną kenčia sudėtingas sąlygas fermose – esame išsivysčiusi,
vakarietiška visuomenė, kad galėtume skirti pakankamai dėmesio gyvūnų gerovės
klausimams. Kasmet Europos Sąjungoje apie 180 milijonų vištų, 112 mln. triušių, 40 mln.
ančių ir žąsų bei 10 mln. kiaulių yra laikomos prasčiausiomis sąlygomis – narvuose. Gyvūnai
yra skausmą jaučiančios būtybės, tad turime siekti, kad net ir maistui auginami gyvūnai turėtų
jų poreikius atitinkančias sąlygas. Valstybės, kurios rūpinasi gyvūnų teisėmis ir gerove, ne tik
saugo gyvūnus nuo žiauraus elgesio, bet ir skatina visuomenės sąmoningumą bei
atsakingumą.
1. Visiškai atsisakysime praktikos rišti šunis prie grandinių.
80
2. Užtikrinsime taiklesnę priežiūros institucijų veiklą rūpinantis gyvūnų gerove.
Šiuo metu veterinarijos tarnyba (VMVT) gauna daug nuolatinių skundų apie
netinkamą elgesį su gyvūnais, tačiau tarnyba geriausiu atveju pritaiko minimalias
baudas, ir tik visuomenės spaudimas priverčia imtis griežtesnių veiksmų.
3. Skatinsime geresnes fermos gyvūnų gyvenimo sąlygas – sieksime atsisakyti
praktikos auginti vištas narvuose, palaikysime Europos piliečių iniciatyvą „End the
Cage Age“, kuria siekiama uždrausti ūkinių gyvūnų laikymą narvuose.
4. Uždrausime žiauriausias elgesio su ūkiniais gyvūnais praktikas, pavyzdžiui, snapų
pjaustymą viščiukams ir paršelių kastravimą be nuskausminamųjų.
5. Sieksime geresnių sąlygų transportuojamiems ūkiniams gyvūnams, užtikrinsime,
kad ūkiniai gyvūnai nebūtų pervežami į tolimas šalis.
6. Skatinsime gyvūnų gerovės priežiūros iniciatyvas. Skirsime pakankamą
finansavimą NVO ir valstybės institucijoms, kad būtų galima operatyviai tirti
pranešimus dėl blogo elgesio su gyvūnais. Šiuo metu savaitgalį dėl tokių atvejų reikia
kreiptis į policiją.
7. Nepalaikome naktinių taikiklių naudojimo medžioklėje – vertinsime šio draudimo
atsisakymo poveikį ir jį peržiūrėsime.
Žiedinės ekonomikos galimybės ir efektyvus atliekų tvarkymas
Lietuvoje susidarančių atliekų kiekis kasmet auga, nepaisant ilgą laiką mažėjusio gyventojų
skaičiaus. Iš pakuočių susidarančių atliekų kiekis didėja greičiau nei grąžinamojo perdirbimo
apimtys.
Perdirbdami kuo didesnį kiekį atliekų sukurtume antrines žaliavas, kurias įlietume į
ekonomikos ciklus ir taip sukurtume naują vertę be papildomos taršos gamtai. Turime
stengtis kaip įmanoma ilgiau pratęsti medžiagų ir produktų tarnavimo laiką, sumažinti
vienkartinio plastiko naudojimą.
Mūsų siekis Lietuvoje per artimiausius metus pasiekti ES žiediškumo vidurkį (11,5 proc.), o
iki 2050 m. tapti žiedine ekonomika. Didžiausias efektyvumas didinant šalies žiediškumo
rodiklį priklauso nuo dvejopų pokyčių ekonomikoje – didesnio antrinių žaliavų įsisavinimo ir
mažesnio medžiagų vidaus vartojimo. Kitaip tariant – turime perdirbti daugiau atliekų ir jas
naudoti naujų produktų gamyboje bei mažiau vartoti (pvz., mažinti vienkartinių daiktų
naudojimą).
Siekiant nepaskęsti tarp šiukšlių ir įgyvendinti žaliojo kurso įgyvendinsime šiuos ES tikslus:
1. GPAIS sistemos duomenų analizė ir valdymas taps prioritetu. Atversime
sistemos duomenis visuomenei ir suinteresuotosioms šalims, o duomenys būtų
pateikiami suprantamu ir lengvai analizuojamu formatu. 2018 metais Lietuvoje
paleista Vieninga gaminių, pakuočių ir atliekų apskaitos informacinė sistema (GPAIS)
turėjo užtikrinti atliekų ir pakuočių atliekų tvarkymo sistemos skaidrumą ir
efektyvumą. Tačiau vietoje to GPAIS tapo dar viena biurokratine verslo prievole, kuri
nesuteikia pozityvaus impulso pačiai sistemai. Organizuosime viešas konsultacijas ir
81
mokymus, siekdami supažindinti visuomenę ir verslą su duomenų naudojimo
galimybėmis.
2. Sieksime didinti perdirbamų atliekų kiekį Lietuvoje ir tam naudosime ES
struktūrinę paramą. Prioritetą teiksime ne atliekų eksportui, o perdirbimui Lietuvos
teritorijoje.
3. Kursime sąlygas antrinių žaliavų rinkai, kad perdirbtos medžiagos būtų plačiai
naudojamos pramonėje.
4. Sieksime mažinti pakuočių naudojimą ir skatinsime perėjimą prie ekologiškų
alternatyvų:
a. Stiprinsime reikalavimus pakuočių gamybai – nustatysime reikalavimus jų
perdirbimui;
b. Sieksime, kad pažangiomis technologijomis pakuotės būtų ženklinamos taip,
kad jas rūšiuojant būtų galima atsekti pakuotės gamintoją ir pagal tai vertinti
kiekvieno gamintojo pakuočių rūšiavimo tikslų įgyvendinimą;
c. Plėsime užstato sistemų ar esamos depozito sistemos naudojimą;
d. Palaikysime ribojimus vienkartiniams indams siekiant mažinti jų naudojimą
bei skatinsime alternatyvas – daugkartinių pakuočių sistemas, kurios būtų
efektyvios, patogios naudotis, plačiai paplitusios ir nebrangios.
5. Remsime iniciatyvas, skirtas mažinti maisto švaistymą ir panaudoti likučius.
Individualiu ir bendruomeniniu lygmenimis skatinsime kompostavimo iniciatyvas.
6. Palaikome atliekų deginimo mokesčio įvedimą. Atliekų deginimas didelėse atliekų
deginimo jėgainėse yra tik pereinamasis žingsnis tikro žiediškumo link. Neleisime,
kad Lietuva taptų deginamų atliekų tvarkymo importo šalimi.
7. Parengsime mechaninių-biologinių atliekų rūšiavimo įrenginių vystymo
strategiją. Norint maksimaliai išnaudoti jų potencialą, būtina užtikrinti tinkamą
įrenginių valdymą, techninę priežiūrą ir prisitaikyti prie atliekų srautų bei sudėties
pokyčių. Taip pat svarbu investuoti į technologijų tobulinimą ir kvapų bei taršos
kontrolės priemones, siekiant užtikrinti efektyvų ir aplinkai draugišką atliekų
tvarkymą.
8. Stiprinsime atliekų tvarkymo įmonių kontrolę, išskirtinį dėmesį skirsime gaisrų
prevencijai: didelės ir skaudžios dėl gaisrų kilusios nelaimės Lietuvoje mažina
pasitikėjimą ne tik atliekų tvarkymo sektoriumi, bet ir pačia valstybe. Užtikrinsime
atliekų tvarkymo įmonių ir saugos priemonių patikrą, kontrolę, stebėseną, kiek ir
kokių atliekų atliekų tvarkytojas yra sukaupęs savo teritorijoje.
9. Skatinsime patogų ir paprastą daiktų rūšiavimą prie namų esančiuose
konteineriuose.
10. Skatinsime tekstilės rūšiavimo ir perdirbimo technologijas.
11. Kursime galimybes viešosioms įstaigoms, savivaldybėms, mokykloms pirkti
atnaujintas priemones (baldus, techniką ir kt.), skatinant pakartotinį daiktų
naudojimą, atitinkamų platformų ir atnaujinimo technologijų vystymą.
82
12. Nustatysime nacionalinius taisymo tikslus ir parengsime jiems stebėsenos rodiklius,
kad sudarytume postūmį elektronikos taisymo rinkai ir daugiau elektroninės įrangos
būtų galima panaudoti pakartotinai. Įtrauksime atnaujinimo ir taisymo tikslus į žaliųjų
viešųjų pirkimų praktiką.
Kokybiška gyvenamoji aplinka
Laisvės partijos pastangomis buvo priimti pokyčiai, skatinantys kurti kokybiškesnę
architektūrinę ir urbanistinę aplinką. Kokybiškos architektūros gairių besilaikantiems
renovacijos projektams skiriama didesnė valstybės parama. Vietos bendruomenės turi teisę
kreiptis į architektų tarybas, siekiant įvertinti projektinių pasiūlymų kokybę. Miestai,
inicijuodami teritorijų planavimą, iš vystytojų gali reikalauti pateikti ne tik maksimalių
parametrų užstatymo, bet ir 3D matmenyse paruoštus sprendinius.
Įgyvendinant naujus teisėkūrinius siūlymus, būtina įvertinti, kad statybų sektorius yra
inertiškas, tad pernelyg dažnai keičiamas reguliavimas atneša daugiau žalos, nei galima
tikėtis naudos iš reformų atnešamų supaprastinimų ar pokyčių. Nekilnojamo turto plėtros
organizacijų atstovų teigimu, statybų leidimų, teritorijų planavimo proceso skaitmenizavimas
ir optimizavimas, laikantis jau galiojančių teisės aktų, atneš daugiau naudos nei bandymai iš
esmės reformuoti statybų ir plėtros leidimų išdavimo tvarką.
Tačiau, stiprinant būsto ir plėtros politiką, yra daug nebaigtų darbų. Skirtingus būsto
poreikius reikia vertinti ne tik ploto ir kambarių skaičiaus prasme, tačiau ir kitų gyvenimui
svarbių aplinkos verčių požiūriu: neužteršta ir sveika, palanki bendruomeniškoms
iniciatyvoms ir įtraukianti aplinka teigiamai veikia emocinę ir fizinę gyventojų gerovę.
Vystant naujus būsto ir kitų paslaugų projektus, itin svarbu užtikrinti kokybiškų, išdiskutuotų
projektų įgyvendinimą. Estetika, daugiafunkciškumas, sąsaja su urbanistiniu kontekstu, tvarių
statybos praktikų atliepimas yra svarbūs kiekvieno projekto elementai. Visuomenės
architektūrinis švietimas tuo tarpu turi stiprinti visuomenės reiklumą projektų kokybei ir
minėtiems kriterijams. Urbanistinė drieka turi būti valdoma prioritetą skiriant teritorijų
konversijai.
Lietuvoje 26 proc. žmonių gyvena perpildytuose būstuose118 ir ši padėtis blogėja pastaruosius
trejus metus iš eilės. „Swedbank“ skaičiuojamas įperkamumo indeksas rodo, kad vidutines
pajamas gaunanti šeima Vilniuje prieš trejus metus galėjo įpirkti maždaug 80 kvadratinių
metrų butą. Šiuo metu tokia šeima, neprisiimdama perteklinių finansinių įsipareigojimų, gali
įpirkti tik apie 50 kv. m. vidutinės kainos butą.119 Sprendžiant perpildytų būstų problemas,
reikia siekti išvengti getų kūrimosi, išsaugoti gyventojų įvairovę skirtingose urbanizuotose
vietose, net miestų centrinėse dalyse.
119 Plačiau: https://www.lrt.lt/naujienos/verslas/4/2311135/maciulis-kada-pigs-butai
118 Gyvenimas perpildytuose būstuose. Nuo 2021 m. kasmet (2022, 2023) didėjantis procentas žmonių,
gyvenančių perpildytuose būstuose. Šis indikatorius, nuo 2015 iki 2020 sumažėjęs daugiau nei 5 procentais (nuo
26 proc. iki 21 proc.), 2023 metais beveik grįžo į 2015 m. lygį ir siekė 26 proc.. Palyginimui 2023 m.
Nyderlanduose šis procentas buvo tik 3.7 proc., Suomijoje 8.8 proc., Estijoje 17 proc., Latvijoje 41 proc.
Žmogus laikomas gyvenantis perpildytame būste, jei namų ūkis neturi minimalaus skaičiaus kambarių; jį turi
sudaryti: vienas kambarys namų ūkiui, vienas kambarys, kai namų ūkį sudaro pora, vienas kambarys
kiekvienam vienišam, vyresniam nei 18 m. žmogui, vienas kambarys porai vienos lyties jaunuolių tarp 12 ir 17
m. amžiaus, po vieną kambarį kiekvienam skirtingų lyčių jaunuoliui tarp 12 ir 17 m. amžiaus, vienas kambarys
vaikų iki 12 m. porai.
83
1. Steigsime Valstybės architekto biurą (arba suteiksime atitinkamus įgaliojimus jau
veikiančiai institucijai), siekiant šalyje geriau derinti skirtingų ministerijų uždavinius
architektūros ir urbanistikos srityje bei suteikiant šioms funkcijoms daugiau svorio.
2. Išlaisvinsime architektūrą ir remsime kūrybiškus sprendinius. Sieksime
panaikinti ribojimus, ypač nepagrįstus ir biurokratiškus, dėl kurių įvairiais aspektais
nukenčia tiek architektai, tiek gyventojai, tiek vystytojai. Išplėsime gaisrų
modeliavimo galimybę projektuojant, kuri suteiks didesnio lankstumo
projektuotojams ir leis įvairesnius architektūrinius sprendimus. Net vaikų žaidimų
aikštelių projektavimas šiandien yra įpintas į griežtus biurokratinius rėmus, tad
sudėtinga jas sukurti ne tik saugias, bet ir žalias bei originalias.
3. Kelsime architektūros kokybės lygį skatinant ir remiant švietimo bei
bendradarbiavimo iniciatyvas. Sieksime didesnio architektūros švietimo iniciatyvų
prieinamumo mokyklose, inicijuosime tam reikalingų programų paruošimą.
Teritorijų planavimo politika
1. Teritorijų planavime atsiras nauji vietos kokybės kriterijai ir tikslai.
120 Sieksime,
kad būtų svarstomi pirmiausia ne, atskirai vertinant, tokie mažai ką reiškiantys
kriterijai kaip intensyvumas, užstatymo plotas ir pan., tačiau kad šie kriterijai taptų
integralia vietos kokybės planavimo dalimi. Siekiant, kad būtų kuriamos vietos,
kuriose patogu, gera ir malonu gyventi bei dirbti, kad juose formuotųsi ryšiai tarp
aplinkos ir žmonių, teritorijų planavime turėtų atsispindėti, kaip bus kuriama:
nekilnojamo turto finansinė vertė, naudojimo vertė (kokiomis veiklomis žmonės galės
užsiimti, kokia bus užtikrinta infrastruktūra), teritorijos įvaizdis (vietos identitetas,
vietos reikšmė gyventojams), socialinė vertė (kaip bus skatinamas
bendruomeniškumas ir socialiniai ryšiai), saugoma aplinka (kaip bus naudojami,
saugomi vietos ištekliai), kultūrinė vertė (kokia kultūrinė, išliekamoji vertė bus
sukurta teritorijoje). Šie vietos kokybės kriterijai gali būti kokybiškai įgyvendinami
tik didinant gyventojų ir vietos bendruomenių įtraukimą į kūrybinį procesą planuojant
jiems svarbias vietas.
2. Plėsime žaliąją miestų infrastruktūrą. Įteisinsime Žaliąjį indeksą, kuris visapusiškai
vertins teritorijų ekosistemų gyvybingumą, ir atitinkamai skatinsime žaliosios
infrastruktūros įrengimą (vertikalų ir stogų apželdinimą, lietui laidžių dangų įrengimą,
ir kt). Į žaliosios infrastruktūros plėtrą įtrauksime vaikų žaidimų aikšteles kaip didelį
potencialų urbanizuotų teritorijų plotą žaliajai infrastruktūrai kurti. Sieksime, kad
miestų medžių duomenys būtų lengvai prieinami kiekvienam gyventojui, pavyzdžiui,
QR kodų pagalba.
3. Skatinsime jau užstatytų teritorijų konversiją, geresnį išnaudojimą ir pritaikymą.
4. Gerinsime viešąjį susisiekimą tarp didmiesčių ir jau esamų, susiformavusių bei
perspektyvių jų satelitų. Pavyzdžiui, tokie miesteliai aplink Vilnių kaip Širvintos,
Elektrėnai, Vievis ir kiti miestai turi išvystytą infrastruktūrą, mažesnes žemės kainas,
tad kokybiškas būstas šiuose miesteliuose kainuotų mažiau, tačiau šiems
120 Carmona, M., „Place value: place quality and its impact on health, social, economic and environmental
outcomes“. Journal of Urban Design, 24(1), 1–48, 2018. https://doi.org/10.1080/13574809.2018.1472523
84
miesteliams-satelitams reikia dažno ir patogaus susisiekimo su Vilniumi, kuriame yra
darbo vietos. Koncentruota plėtra miestuose-satelituose padės suvaldyti urbanistinę
drieką, automobilių kamščius ir būsto įperkamumą.
5. Sukursime galimybę infrastruktūros mokestį taikyti tikslingai, tvarkant
infrastruktūrą teritorijoje/teritorijose, kur jis yra surenkamas.
6. Miestuose, intensyviai urbanizuotose vietovėse sieksime mažinti oro ir triukšmo
taršą,
121 kuri susidaro dėl automobilių, ypač taršių dyzelinių. Tam skatinsime įvairių
kompleksinių priemonių intensyvų naudojimą: peržiūrėsime esamus reikalavimus
leistinoms triukšmo vertėms, plėsime monitoringą, poveikio tyrimus ir duomenų
prieinamumą gyventojams, naudosime želdynus kaip barjerą nuo triukšmo, ribosime
triukšmingų ir taršių automobilių naudojimą tankiai urbanizuotose zonose.
Pastatų renovacija
1. Mažinsime popierizmą renovacijoje. Palaikysime finansavimo modelio pokyčius ir
bendruomenių įgalinimą pirkti renovacijos paslaugas ne per centrinę pirkimų
organizaciją, bet paramos sistemą susiejant su fiksuota subsidija vienam būsto
kvadratiniam metrui (arba vienam sienos ploto kvadratiniam metrui) bei leidžiant
laisvai rinkoje įsigyti renovacijos paslaugas.
2. Sieksime kokybės pastatų renovacijos projektuose. Skirsime intensyvesnę paramą
renovacijai tais atvejais, kai renovacijos projektai apims liftų įrengimą, langų
išplatinimą, būsto padidinimą (pvz., balkonų sąskaita), taip pat, kai projektai bus
vystomi pagal kvartalo atnaujinimo planą. Ilgainiui, diferencijuojant subsidijavimo
intensyvumą, kvartalinei renovacijai kreipsime kuo didesnę dalį valstybės lėšų.
3. Visapusiškai palaikysime mažąją renovaciją (šilumos mazgų ir vamzdynų
atnaujinimą), kaip santykinai nedaug investicijų reikalaujančią, bet greitą finansinį
atsipirkimą suteikiančią priemonę.
4. Prioritetą teiksime finansiškai atsiperkančiai renovacijai. Pavyzdžiui, renovuojant
F klasės pastatą į C klasės pastatą bus sutaupoma daugiau energijos nei iš D į B klasę,
todėl, visoms kitoms aplinkybėms esant panašioms, F klasės pastatą vertėtų renovuoti
pirmiau. Reikalavimai siekiamai energetinei klasei neturi būti padidinti be pagrindo ir
privalo būti susieti su ekonominiu naudingumo, atsiperkamumo, realios pridėtinė
vertės kriterijais.
Tvarumas pirmiau biurokratijos
1. Supaprastinsime energijos beveik nevartojančių pastatų reglamentavimą.
Klimato kaitos neutralumas ir energetinio naudingumo reikalavimai statybų sektoriuje
turėtų būti įgyvendinti juos susiejant su išmetamo CO2/kv. m. kiekio balansu ir taip
gerokai supaprastinant reikalavimų sistemą. Pavyzdžiui, jei pastatas apsirūpina
121 Teigiama*, kad apie 40% ES gyventojų patiria neigiamą kelių eismo triukšmą, kurio lygis viršija 55 db(A).
Nacionalinis visuomenės sveikatos centras prie sveikatos apsaugos ministerijos akcentuoja, jog triukšmo tarša
jau pripažįstama viena pagrindinių ekologinių problemų, keliančių grėsmę sveikatai. Tyrimais įrodyta, kad 70
dBA triukšmas veikia centrinę ir vegetacinę nervų sistemą, o aplinkos triukšmas yra rimta problema Lietuvoje.
85
energija vien tik iš atsinaujinančių šaltinių, jam neturėtų būti keliami maksimalūs
apšiltinimo, sandarumo ir energetinės klasės reikalavimai.
2. Pastatų tvarumo srityje plėtosime tarptautinių sertifikatų taikymą (BREAM,
LEED, LEVELS ar kitus ekologiškumo vertinimo ir sertifikavimo metodus), kurie
padės skatinti tvaresnės praktikos ir naujų ar esamų pastatų bei jų tvarkymą tvarumo
aplinkosauginiu, socialiniu ir ekonominiu požiūriu.
3. Statybinių atliekų deginimas ar šalinimas sąvartyne Lietuvoje turi tapti
praeitimi. Pastatų perdirbamumo indeksas taps svarbiu reikalavimu naujoms
statyboms ar renovacijai. Siekiant, kad tai netaptų dar viena sertifikavimo našta
verslui, valstybė sukurs ir administruos medžiagų ir statybos procesų duomenų bazę,
kurioje bus laikomi medžiagų gyvavimo ciklo, perdirbamumo ir kiti svarbūs
vertinimai. Statybinių medžiagų tiekėjams taikysime gamintojo atsakomybės (teršėjas
moka) principą.
Nuosavo būsto skatinimo politika
1. Parengsime ir priimsime į galimybių įsigyti nuosavą būstą didinimą nukreiptas
Lietuvos būsto politikos gaires ir tikslus. Būsto prieinamumo klausimą spręsime
siekdami didinti nuosavo būsto pasiūlą, o socialinis ir savivaldybės būstai turėtų
išlikti socialinės politikos paramos priemonėmis, nukreiptomis į socialiai
pažeidžiamiausių asmenų galimybių užtikrinimą. Šiuo metu būsto politiką formuoja ir
įgyvendina daug skirtingų institucijų, todėl būtina užtikrinti dėmesį svarbiausioms
sritims ir mažinti galimus būsto paklausos ir pasiūlos neatitikimus, atsirandančius dėl
nesuderintų sprendimų.
122
2. Kartu su savivaldybėmis sieksime labiau apgalvotos miestų plėtros, orientuotos į
didesnės nuosavų būstų pasiūlos poreikį. Būtina siekti spartesnių statybos leidimų
išdavimo procedūrų, efektyvesnio kontroliuojančių institucijų darbo, aiškesnių
kriterijų, kad vystytojams nebūtų sudaromos galimybės laikyti išduotus leidimus
nevykdant statybų. Sieksime statybų projektų, teritorijų planavimo procesų
supaprastinimo ir visiško skaitmenizavimo.
3. Jungtinės Karalystės pavyzdžiu123 įteisinsime dalinę būsto nuosavybę siekiant
palengvinti galimybes įsigyti pirmąjį būstą. Perpildytuose būstuose gyvenančios
šeimos ir pirmą kartą būstą įsigyjančios šeimos gali įsigyti dalį norimo būsto (25-75
proc.), už likusią dalį mokėdamos nuomą. Taip bus sumažintas pradinio įnašo dydžio
poreikis, bankai lengviau išduos paskolas, o šeimos visą 100 proc. būsto galės įsigyti
bet kada vėliau.
4. Peržiūrėsime paramos socialiniam būstui įsigyti ir išsinuomoti įstatymus, kad
žmonės būtų skatinami dirbti ir kaupti pradiniam įnašui, o po to įsigyti nuosavą būstą.
Socialinis būstas turi būti naudojamas tik trumpalaikiam kriziniam laikotarpiui.
123 Plačiau: https://www.housing.org.uk/our-work/affordable-home-ownership/shared-ownership/, D.Britanijos
shared-ownership politikos aprašymas
122 Airijos būsto politikos struktūra gali būti būsto politikos pavyzdžiu:
https://www.housingeurope.eu/resource-1912/new-report-highlights-solutions-for-ireland-s-housing-crisis
86
5. Peržiūrėsime savivaldybės būsto nuomos dydį, kad jis užtikrintų žmonių, kurie
būstus gavo su valstybės garantija, galimybes. Savivaldybių būstuose gyvenantys
asmenys susiduria su rimtais iššūkiais dėl drastiškai didinamų nuomos kainų, kurios
kai kuriais atvejais siekia ar net viršija vidutinę nuomos rinkos kainą, nors šie būstai iš
pradžių buvo išnuomoti lengvatinėmis sąlygomis.
Viešieji pirkimai statybos srityje
1. Supaprastinsime statybos įmonių atestavimą viešiesiems pirkimams. Bus sukurta
vieninga statybos įmonių atestavimo sistema, kuri perkančiosioms organizacijoms leis
kiekvieną kartą pačioms pasitikrinti, ar statybos įmonė turi reikiamus atestatus.
2. Inicijuosime platesnį ekonominės naudos principų taikymą viešuosiuose
konkursuose, nevertinant perkamų viešųjų paslaugų vien vadovaujantis mažiausios
kainos kriterijumi. Nustatysime ekonominės naudos vertinimo universalius rodiklius,
kurių svertinę įtaką galės numatyti perkančioji organizacija, taip įnešant aiškumo
verslui, bet ir išlaikant lankstumą specifinių pirkimų metu.
3. Sieksime, kad statyba ir renovacija Lietuvoje būtų susieta su pastatų gyvavimo
ciklu. Atsisakysime sunkiai įgyvendinamo reikalavimo viešaisiais pirkimais
finansuojamuose pastatuose naudoti bent 50 proc. organinių medžiagų, bet prioritetą
teiksime medžiagų perdirbimui. Olandijos pavyzdžiu išbandysime Aplinkosauginių
kaštų rodiklį (Environmental Cost Indicator, ECI124
) viešuosiuose pirkimuose.
Statybų ir pastatų priežiūros skaitmenizavimo plėtra
1. Užtikrinsime dabartinės skaitmeninės statybos plėtros tęsimą. Sieksime, jog būtų
įgyvendintas visiškas statinio informacinio modelio taikymas visame jo gyvavimo
cikle: statyboje ir eksploatacijoje.
2. Atnaujinsime pastatų, ypač daugiabučių bendro naudojimo patalpų
eksploatavimo priežiūros sistemą. Elektroniniuose žurnaluose bus kaupiama
informacija apie pastatų būklę – ši informacija bus perduodama turtą parduodant ar
perduodant.
3. Remdamiesi skaitmeninės statybos įrankiais sudarysime sąlygas efektyvesniam
statybos leidimų išdavimo procesui: statybos leidimo išdavimas bus automatizuotas
pagal skaitmeninį pastato modelį ir jo požymius.
SAUGIOS VALSTYBĖS PLANAS
Rusijos brutali agresija prieš Ukrainą primena 1938–1939 metus – esame itin pavojingame
laikmetyje, kuris diktuoja užsienio politikos realijas ir aiškius prioritetus. Turime siekti
saugios ir klestinčios Lietuvos laisvoje Europoje. Laisva Europa reiškia bendrą laisvės ir
demokratijos erdvę, nekvestionuojamą paramą Ukrainos suverenumui, pergalei prieš
agresorių, taip pat Ukrainos ir kitų šalių kandidačių tapimą ES narėmis.
124 Plačiau:
https://hollandcircularhotspot.nl/wp-content/uploads/2022/10/Circular-Buildings-constructing-a-sustainable-futu
re.pdf, https://ecochain.com/blog/environmental-cost-indicator-eci/
87
Užsienio politika turi tarnauti šalies saugumo ir gerovės stiprinimui, teise ir teisingumu
grindžiamos tarptautinės tvarkos kūrimui. Liberali demokratija, žmogaus teisės ir teisės
viršenybė – tai neatšaukiami ir nekvestionuotini pamatai, be kurių neįmanoma užtikrinti
pasaulio tautų ir kiekvieno žmogaus laisvės bei gerovės. Tai pamatai, leidžiantys kurti
modernią, klestinčią Lietuvą.
Lietuvos valstybė yra nepriklausoma demokratinė respublika. Atsižvelgdami į geopolitinę
padėtį pasaulyje turime nedviprasmiškai veikti bei telkti visus įmanomus resursus apginti
mūsų valstybės saugumą per atsparumą įprastinėms ir hibridinėms grėsmėms,
efektyvią gynybą ir paveikų atgrasymą. Užsienio politika privalo demonstruoti vertybinį
tvirtumą ir ryžtą kurti tokius tarptautinius santykius, kurie nuosekliai stiprintų mūsų valstybės
saugumą.
Agresija, tarptautinės teisės pažeidimai, nacionalizmas, rasizmas, ksenofobija, homofobija,
antisemitizmas, seksizmas ir kitos nepakantumo apraiškos bet kuriame pasaulio krašte kelia
pavojų taikai, demokratijai, teisės viršenybei ir todėl reikalauja iš mūsų diplomatijos, aiškios,
vertybėmis grįstos laikysenos. Mums ne pakeliui su nacionalistinėmis ar komunistinėmis
diktatūromis ar šalimis, kuriose įsipareigojimai tarptautinei teisei negalioja.
Pagrindinės kryptys, kuriant saugią Lietuvą ir taisyklėmis grįstą tarptautinę tvarką:
1. Gynybos pajėgumų stiprinimas.
2. Gynybos technologijos – naujas saugumo ir augimo šaltinis.
3. Visuotinės gynybos ir pasirengimo atsakui į hibridines grėsmes parengties didinimas.
4. Regioninis saugumas ir stabilumas.
5. ES susitelkimo ir sąjungininkų bendradarbiavimo gilinimas.
6. Lietuva – globaliuose bendradarbiavimo tinkluose.
Gynybos pajėgumų stiprinimas
Svarbiausia užduotis – užtikrinti Lietuvos saugumą. Tai galime pasiekti toliau stiprindami
Lietuvos kariuomenės ir kitų ginkluotųjų pajėgų institucijų (Viešojo saugumo tarnybos,
Valstybės sienos apsaugos tarnybos, Vadovybės apsaugos tarnybos) kovinę galią.
Ginkluotosios pajėgos, nuolat vykdydamos karinį rengimą kartu su kitų NATO valstybių
kariniais vienetais, sugebės efektyviai atgrasinti potencialų agresorių nuo ginkluoto Lietuvos
užpuolimo, o prireikus bus pajėgios atremti hibridinio ar konvencinio pobūdžio užpuolimą.
Tam yra būtini aprūpinimas moderniausia didelio tikslumo technologijų ginkluote, sukauptos
valstybės kolektyvinei gynybai būtinos atsargos ir resursai, apimantys ne tik amuniciją,
karinę įrangą, bet ir energijos kaupimo prietaisus. Svarbu plėtoti šalies gynybai ir priimančios
šalies paramai reikalingą infrastruktūrą, taip pat vystyti žvalgybos ir kontržvalgybos,
kibernetinio saugumo ir nekinetinių operacijų pajėgumus.
1. Saugumo aplinkai toliau komplikuojantis, būtina stiprinti gynybos finansavimą – tam
reikia nuosekliai didinti gynybos biudžetą ir pasiekti ne mažiau kaip 4 proc. BVP
krašto apsaugos finansavimui.125
2. Viena iš esminių prielaidų efektyviai atgrasyti priešą – užtikrinti kuo didesnį ir kuo
spartesnį nuolatinį NATO sąjungininkų karių, ginkluotės sistemų ir technikos
125 Plačiau apie gynybos finansavimo šaltinius – Ekonomikos programos dalies mokestinės politikos skyriuje.
88
dislokavimą Lietuvoje. Tam būtina kaip įmanoma labiau supaprastinti ir sutrumpinti
planavimą, ypač įsigijimų srityje, užtikrinti greitą ir lankstų sąjungininkų vienetams
reikalingos infrastruktūros parengimą ir jos palaikymą.
3. Gynybai skiriamos lėšos turi būti naudojamos atsakingai ir veiksmingai. Būtina
inicijuoti ir nedelsiant priimti sprendimus dėl gynybai skiriamų lėšų panaudojimo
pagal aiškiai nustatytus prioritetus. Užtikrinti, kad tai būtų suderinta su Gynybos
pramonės ir saugumo įstatyme nustatyta nuostata dėl ginkluotės, karinės technikos,
įrangos bei technologijų, svarbių prioritetiniams Lietuvos kariuomenės pajėgumams
vystyti, sąrašu. Didėjantis BVP procentas krašto apsaugai neturi būti laikomas gėriu
savaime, nesigilinant į tai, kam jis naudojamas. Atviroje diskusijoje su skirtingas
nuomones turinčiais ekspertais bei atsižvelgiant į Valstybės gynimo tarybos
sprendimus turi būti rasti geriausi ir efektyviausi krašto apsaugos lėšų panaudojimo
būdai.
4. Be NATO sąjungininkų pajėgų atvykimui ir rotacijai būtinų lėšų, kitus gynybos
finansavimo prioritetus turi lemti karo Ukrainoje išmoktos pamokos, kurios rodo,
jog tradicinė karinė technika tampa vis labiau pažeidžiama naujų karyboje
populiarėjančių priemonių (pvz., bepiločiai orlaiviai). Turime išskirtinį dėmesį skirti
gynybos ir saugumo inovacijų vystymui, išnaudojant nišines Lietuvos verslo
kompetencijas.
5. Daugiau lėšų būtina skirti išmaniajai, prisitaikančiai prie karo iššūkių ir didesnį
efektą turinčiai technikai ir ginkluotei:
➔ moderniai šarvuotai technikai;
➔ mobilesnei bei tikslesnei toliašaudei artilerijai;
➔ reaktyvinės salvinės ugnies sistemoms ir jų amunicijai (raketoms);
➔ oro atakų galimybių vystymui (pvz., mažieji atakos sraigtasparniai);
➔ oro gynybos bei priešraketinėms gynybos sistemoms;
➔ elektroninės kovos priemonėms;
➔ bepiločiams orlaiviams, ypač santykinai mažai kainuojantiems, bet priešui
ženklią žalą darantiems žvalgybiniams ir FPV dronams;
➔ automatizuotoms informacinėms sistemoms ir kibernetinio saugumo
įrankiams;
➔ minavimo ir išminavimo sistemoms.
6. Lietuvos kariuomenėje turime užtikrinti tokių vienetų, kaip dronų kuopų, o
perspektyvoje – dronų pulko, sukūrimą bei dronų teikiamą pranašumą suteikti
visiems vienetams nuo pėstininkų skyriaus ir aukščiau.
7. Stipriai ir patikimai kariuomenei būtini vakarietiškai (pagal NATO standartus)
išugdyti seržantai ir karininkai. Tobulinsime socialinį paketą kariams išlaikyti bei
motyvuoti esamą Lietuvos kariuomenės personalą.
8. Siekiant į kariuomenę pritraukti daugiau talentingų ir motyvuotų žmonių,
įgyvendinsime būtinuosius pokyčius kariuomenės infrastruktūroje, ją pritaikant
didesniam skaičiui savanorių moterų. Suteiksime galimybes paprastesniam
karininkių ir karininkų grįžimui po vaiko priežiūros atostogų, sieksime lygiaverčiai
proporcingo karinių laipsnių pasiskirstymo tarp vyrų ir moterų taktiniame,
operaciniame bei strateginiame lygmenyse.
89
Gynybos technologijos – naujas saugumo ir augimo šaltinis
Lietuvos gynybos pramonė – dar savo užuomazgose, tačiau, pasaulyje didėjant geopolitiniam
nestabilumui, jos reikšmė bus vis svarbesnė tiek nacionalinio saugumo užtikrinimo, tiek
atsiveriančių ekonominių galimybių kurti naujas darbo vietas ir eksportuoti pažangius
produktus požiūriais.
Ilgą laiką Europos Sąjungoje gynybos ir saugumo pramonė laikyta neprestižine ekonominės
veiklos šaka. Dar ir šiandien iš šio sektoriaus atstovų pasigirsta nuogąstavimų, kad jiems
sunku atsidaryti sąskaitas, komplikuotos pavedimų procedūros.126 Lietuvoje, tik prasidėjus
Rusijos invazijai Ukrainoje, suteikėme rimtą politinį postūmį gynybos pramonės ir inovacijų
veiklai.
Karas Ukrainoje išryškino nuosavų gynybos pramonės pajėgumų privalumus. Turime būti
pajėgūs apsirūpinti šaudmenų rezervu, dronais, technikos remontui reikalingomis dalimis,
taip pat kartu su sąjungininkais vystyti naujausias technologijas, garantuojančias pranašumą
mūšio lauke ir Ukrainoje tobulėjančias savaičių greičiu.
Lietuvoje jau dabar gaminame komponentus, naudojamus ginkluotėje – lazerius, optikos
priemones, puslaidininkius, antidroninius ginklus, dronus. Bendra Lietuvos gynybos
pramonės įmonių apyvarta 2022 m. siekė 700 mln. eurų ir per ketverius metus išaugo beveik
50 proc. Apie 40 proc. įmonių bendradarbiauja su Lietuvos kariuomene, nemaža dalis gamina
dvejopos paskirties produkciją, tinkančią ir kariškiams, ir civiliams.127
Europos Sąjungoje taip pat ryškėja supratimas apie būtinybę prisiimti didesnę atsakomybę už
žemyno saugumą. Europos Komisija šiais metais oficialiai pristatė Europos gynybos
pramonės strategiją, kuri ilguoju laikotarpiu skatins mokslinius tyrimus, investicijas, bendrus
įsigijimus.
Lietuva bus saugesnė, kai ne tik galės įsigyti kitur gaminamų modernių ginklų, bet ir pati juos
kurs. Vidinių Lietuvos gynybos pramonės pajėgumų stiprinimas turi apimti visas Lietuvos
ekonomikos šakas. Lietuvos gamintojai turi tapti svarbia ir nepamainoma gynybos pramonės
tiekimo grandinės dalimi. Norėdami sustiprinti savo gynybos potencialą ir pasinaudoti
atsiveriančiomis galimybėmis Europoje ir pasaulyje, turime kuo greičiau stoti prie reikalingų
sprendimų įgyvendinimo starto linijos.
1. Užtikrinsime verslui aiškumą ir ilgametę perspektyvą dėl Lietuvos kariuomenės
poreikių ir planuojamų įsigijimų. Gynybos gamintojams būtina turėti aiškius
užsakymus ir žinoti, kad jų investicijos atsipirks bei nebus nutrauktos, besikeičiant
politinėms aplinkybėms. Ilgametis įsigijimų planas padės mūsų įmonėms
modernizuotis ir plėsti gamybos apimtis. Ilgainiui bent ketvirtadalis visų centralizuotų
kariuomenės ginkluotės įsigijimų bus vykdomi iš vietinių gamintojų (šiuo metu – 10
proc.) su sąlyga, kad jų produkcija atitiks reikalingus kokybės standartus.
127 Inovacijų agentūra, „Lietuvos gynybos sektoriaus apžvalga“, 2023.
126 Plačiau:
https://www.vz.lt/pramone/2024/01/02/asociacija-bankai-vengia-atidaryti-saskaitas-kai-kurioms-gynybos-pramo
nes-imonems&2ef412a74863f
90
2. Sieksime, kad Vilniaus NATO viršūnių susitikimo įsipareigojimas skirti 20 proc.
gynybos biudžeto investicijoms į pagrindinę įrangą ir susijusius mokslinius
tyrimus bei technologinę plėtrą būtų įgyvendintas, įtraukiant Lietuvos verslą bei
mokslo institucijas. Išskirtinis dėmesys NATO prioritetuose skiriamas proveržio
technologijoms kaip dirbtinis intelektas, autonominės sistemos, kvantinės
technologijos, biotechnologijos, naujos medžiagos ir gamybos procesai, energetiniai
sprendimai. Lietuvos gynybos ir saugumo strategijos tikslai turi atliepti technologinį
proveržį ir besikeičiantį karinių konfliktų pobūdį.
3. Prioritetą teiksime nacionalinėms, dvišalio bendradarbiavimo ir Europos
Sąjungos programoms, kuriomis sukursime paskatas Lietuvos gynybos pramonei
auginti savo galimybes bei kompetenciją. Būtina, kad mūsų gynybos pramonė
sugebėtų užtikrinti kritinių komponentų ir medžiagų tiekimo grandinių saugumą bei jų
išgavimo bei gamybos pajėgumą. Kartu sieksime, kad Lietuva būtų pajėgi įsigyti
reikiamą ginkluotę savo saugumo užtikrinimui bei teikiant nuolatinę ir pakankamą
pagalbą Ukrainai gynybos srityje.
4. Gynybos inovacijų ir dvigubos paskirties sprendimų vystymas Lietuvoje turi tapti
neatsiejama inovacijų, gynybos ir saugumo strategijos dalimi. Tai įgyvendinti galima
tik konsoliduojant Gynybos resursų agentūros prie Krašto apsaugos ministerijos,
Lietuvos kariuomenės ir Inovacijų agentūros prie Ekonomikos ir inovacijų
ministerijos kompetencijas, programas bei žmogiškuosius resursus.
5. Užtikrinsime Lietuvos bepiločių orlaivių ekosistemos kūrimą ir vystymą, plėsime
mokymo centrus, integruosime bepiločius orlaivius į žvalgybą, testuosime juos karo
lauko kontekste. Stipri ekosistema įmanoma tik kartu dirbant su Šaulių sąjunga ir
nevyriausybinėmis organizacijomis. Sieksime šį ryšį dar labiau stiprinti.
6. Stiprinsime Lietuvos kibernetinį atsparumą ir sieksime tapti kibernetinio
saugumo kompetencijų eksportuotojais. Bendradarbiausime su mokslu ir privačiu
sektoriumi tobulinant su kibernetine sauga susijusias sritis bei skatinant kurti
inovatyvius kibernetinio saugumo produktus. Skatinsime kibernetinio saugumo
specialistų ruošimą.
7. Siekdami sustiprinti ir vystyti gynybos ir saugumo pramonę Lietuvoje, užtikrinsime
lanksčią, verslui draugišką aplinką, eliminuojančią administracinę naštą gaminti
ginklų dalis ir esminius jų komponentus. Supaprastinsime licencijavimo procedūras,
numatytas Ginklų ir šaudmenų kontrolės įstatyme, užtikrinsime resursus vidaus
saugumo tarnyboms, vykdančioms ginklų gamybos priežiūrą, ir neperkelsime verslui
perteklinių gynybos ir saugumo pramonės reikalavimų.
Visuotinės gynybos ir pasirengimo atsakui į hibridines grėsmes
parengties didinimas
1. Stiprinsime visuomenės, verslo, NVO, valstybės institucijų įtraukimą į šalies
gynybą, bendradarbiausime su jomis, aiškiai nubrėšime jų funkcijas konflikto metu ir
įtrauksime į įvairias pratybas.
91
2. Gynyba – viskas yra visų reikalas. Plėsime galimybes visiems to norintiems
piliečiams prisijungti ne prie valstybės pasirengimo ginkluotai gynybai, bet taip
pat ir atsako į nekonvencinio pobūdžio grėsmes. Būtina reikšmingai sustiprinti
veiksmingos teritorinės gynybos pagrindą – Krašto apsaugos savanorių pajėgas, Karo
komendantūras, aktyvųjį ir parengtąjį rezervą ir ypač Lietuvos šaulių sąjungą,
užtikrinant jų kiekybinį augimą (Lietuvos šaulių sąjungą iki dešimtmečio pabaigos
turi sudaryti 50 tūkst. narių), geresnį aprūpinimą ir apginklavimą bei parengimą.
3. Didinsime pasiruošimą atsakui į hibridines grėsmes, civilinę saugą. Vystysime
priedangų ir slėptuvių programą visiems Lietuvos piliečiams. Sistemiškai šviesime
visuomenę apie įvairaus pobūdžio hibridines kibernetines, energetines, ekonomines
grėsmes.
4. Įtrauksime diasporą į gynybos pasirengimo programas, siekdami ne tik jos
įsitraukimo, bet ir aktyvaus dalyvavimo dezinformacijos prevencijos programose, taip
pat šalių, kuriose gyvena, institucinių ir visuomeninių ryšių tinklų kūrimo.
Regioninis saugumas ir stabilumas
Rusijos agresija prieš Ukrainą, grasinimai bei provokacijos kitoms valstybėms yra didžiausia
ir tiesioginė trumpojo bei vidutinio laikotarpio saugumo grėsmė Europos šalių suverenitetui
bei demokratijai. Todėl pirmas Lietuvos užsienio politikos uždavinys yra saugumo
užtikrinimas Lietuvai bei kitoms laisvės ir demokratijos vertybes išpažįstančioms valstybėms.
2022 m. Rusijai užpuolus Ukrainą, Lietuva tapo valstybe, kurios dėka Tarptautinis
baudžiamasis teismas ne tik pradėjo tyrimą, bet jau išdavė šešis arešto orderius agresoriams
už įvykdytus karo nusikaltimus.
Parama Ukrainai – iki pergalės
1. Remsime Ukrainą iki pergalės. Ukrainos pergalė ir jos teritorinio vientisumo
atkūrimas yra ilgalaikės taikos ir stabilumo garantas. Remsime iniciatyvas, kuriomis
bus siekiama finansuoti Ukrainos gynybos pajėgumus, ginkluotę, karių apmokymą,
reabilitaciją bei gydymą.
2. Sieksime Rusijos ir Baltarusijos reparacijų Ukrainai bei jų autoritarinių vadovų
ir režimų atsakomybės už agresiją ir kitus tarptautinius nusikaltimus.
Palaikysime specialaus tarptautinio tribunolo dėl agresijos ir nusikaltimų prieš
Ukrainą steigimą, sieksime visuotinai pasmerkti kaip nusikalstamą rašizmo („rusų
pasaulio“) ideologiją, kuria siekiama sunaikinti ištisas tautas, demokratinę Vakarų
civilizaciją ir jos vertybes. Remsime iniciatyvas, kuriomis bus siekiama finansuoti
Ukrainos gynybos pajėgumus, ginkluotę, karių apmokymą, reabilitaciją bei gydymą.
3. Sieksime patraukti atsakomybėn asmenis, atsakingus už Baltarusijos režimo
nusikaltimus žmoniškumui – tarptautiniuose formatuose siūlysime taikyti
universalios jurisdikcijos mechanizmus ir kelsime specialaus tribunolo iniciatyvą.
4. Lietuvos ir sąjungininkų sankcijos Rusijai ir Baltarusijai privalo didėti ir
pasiekti realų poveikį ekonomikai, o ypač šių šalių karinei pramonei, energetikos
sektoriui (branduolinei energetikai – Astravo AE). Surastos ir išnaudojamos sankcijų
politikos spragos glumina – tokios pastangos apeiti sankcijas turi būti griežtai
92
baudžiamos, o šalys, tampančios Rusijos ir Baltarusijos nusikalstamų režimų
tarpininkais, turėtų jausti tokio pasirinkimo pasekmes.
5. Sieksime, kad Europos Sąjungos lygiu sudaromos ar šiuo metu veikiančios
tarptautinės prekybos sutartys turėtų solidaraus veikimo užtikrinant ES
sankcijų paketo Rusijai ir Baltarusijai įgyvendinimo sąlygas. Tik solidarus ir
vertybėmis grįstas veikimas yra tvarus pagrindas tarptautinei prekybai ir prieigai į
Europos rinką.
6. Remiame ir remsime Ukrainos narystę NATO, nes tai itin sustiprintų pačią NATO.
NATO stiprinimas
1. Sieksime, kad NATO kolektyvinės gynybos įsipareigojimai būtų paremti visais
reikalingais politiniais ir kariniais pajėgumais, galinčiais atremti įprastines ir
hibridines grėsmes. NATO ir jos narės privalo būti pasirengusios atpažinti,
koordinuotai bei veiksmingai reaguoti, apsaugoti savo erdvę ir nubausti visų
provokacijų – ar tai būtų kibernetinė ataka, ar migrantų instrumentalizavimas, ar GPS
signalo blokavimas, ar oro erdvės pažeidimai – autorius. Tik konkrečiomis ir
paveikiomis atsakomosiomis priemonėmis paremta reakcija gali pakeisti agresoriaus
elgesį.
Santykiai su JAV
1. Transatlantinis bendradarbiavimas ir toliau turi išlikti centrinė Lietuvos
užsienio politikos atrama. Ryšiai su JAV yra ypatingi, o jų palaikymas ir
orientavimas į ilgalaikę perspektyvą ir augimo trajektoriją būtinas. Respublikonai ar
demokratai, amerikiečiai buvo, yra ir bus mūsų sąjungininkai.
2. Sieksime plėsti bendradarbiavimą su JAV gynybos srityje. JAV karinių pajėgų
nuolatinis dislokavimas Lietuvos teritorijoje būtų svarbi tokio bendradarbiavimo
išraiška.
3. Palaikysime ambicingo ir visaapimančio naujo prekybos režimo tarp ES ir JAV
formavimą. Lietuva, maža, dinamiška ir inovatyvi ekonomika, tik laimėtų dėl
laisvesnės prekybos režimo tarp dviejų kontinentų.
ES gynybos politikos vystymas
ES sutartyse numatytos bendros gynybos politikos vystymui atėjo laikas jungti aukštesnę
pavarą. ES yra laisvės, teisingumo ir saugumo erdvė. Į visas šias vertybes Rusija pasikėsino,
užpuldama Ukrainą. Todėl ES vaidmens pasaulyje stiprinimas, neužleidžiant įtakos
autoritariniams režimams ir ginant tarptautinės teisės viršenybę tarptautiniuose santykiuose,
tvirtai ir tiek, kiek reikės pergalei, remiant Ukrainos savigyną nuo agresijos, įgyja dar didesnę
reikšmę ir neatidėliotiną poreikį.
1. Europos Sąjungoje palaikysime sprendimus, stiprinančius bendrus ginkluotės
įsigijimus, išorinę sienų apsaugą, prisitaikant prie pasikeitusių aplinkybių, taip pat
veiksmingą bendros užsienio ir saugumo politikos sprendimų priėmimą, ES gynybos
fondo plėtrą.
93
2. Per ilgalaikes Europos Sąjungos programas sieksime sukurti paskatas Lietuvos
gynybos pramonei auginti savo pajėgumus bei kompetenciją, užtikrinti kritinių
komponentų ir medžiagų, būtinų gynybos pramonei, tiekimo grandinių ir jų išgavimo
saugumo bei gamybos pajėgumus. Kartu sieksime, kad Europos Sąjungos narės būtų
pajėgios įsigyti tiek reikiamą ginkluotę savo saugumui užtikrinti, tiek nuolatinę ir
pakankamą pagalbą Ukrainai.
3. Būtina sukurti ES specialiąją priemonę gynybos įsigijimams finansuoti – jos
paskirtis būtų užtikrinti tvarų finansavimą Europos išorinės sienos ir ypač oro
gynybos pajėgumams.
ES susitelkimo ir sąjungininkų bendradarbiavimo gilinimas
Trečiasis narystės Europos Sąjungoje dešimtmetis įpareigoja Lietuvą imtis vis didesnio
vaidmens telkiant europinį interesą ir ginant mūsų Sąjungoje puoselėjamas vertybes.
Siekiame, kad atviri Europos namai taptų saugūs jos piliečiams ir neštų gerovę be
diskriminacijos ar priespaudos. Europos Sąjungos narių principingumas įgyvendinant
žmogaus teisių principus yra esminė sąlyga tolesniam Sąjungos stiprėjimui, augimui ir
gerovės plėtrai. Europos Sąjungos plėtra bus sėkminga, jei mūsų sukurtas bendras vertybinis
bendrystės pagrindas stiprės, o ne aižės. Konfrontacijos ir karinio konflikto laikmetyje
Europos Sąjungos gebėjimas veikti ne siekiant mažiausio bendro vardiklio, o paveikiausio ir
efektyviausio rezultato, dėl kurio sutaria kvalifikuota dauguma ES valstybių, yra būtinybė.
Lietuvos interesai Europos Sąjungoje
1. Sieksime Ukrainos ir Moldovos narystės ES. Be Ukrainos ir Moldovos narystės ES
netaps laisva, vientisa ir gyvenanti taikoje (free, full and at peace). Prasidėjusios
derybos dėl narystės yra labai reikšmingas žingsnis, tačiau sėkmingai pasiekti derybų
finišą prireiks kompetencijos, pastangų, laiko ir politinio ryžto. Lietuvos užsienio
politika turi katalizuoti sklandų derybų procesą, išnaudodama Lietuvos derybų dėl
narystės gyvą patirtį, autoritetą ES institucijose ir politinius ryšius ES sostinėse, kad
Ukraina ir Moldova per kuo trumpesnį laikotarpį taptų ES narėmis. Narystė ES reikš
ir realų ilgalaikį Ukrainos atstatymą. Todėl Lietuvos Vystomojo bendradarbiavimo
politikos prioritetas turi būti skirtas panaudoti Ukrainos atstatymui po karo skirtus
resursus taip, kad jie sukurtų prielaidas ES acquis perėmimui ir teisės harmonizacijai.
2. Remsime pliuralistinę demokratiją, žmogaus teises ir teisės viršenybę – tai
neatšaukiamas ir nekvestionuotinas pamatas, be kurio neįmanoma užtikrinti Europos
tautų ir kiekvieno žmogaus laisvės. Tai pamatas, kuris leidžia kurti modernią,
klestinčią Europą. Todėl procesai ES viduje turi būti skaidrūs ir atviri visiems jos
piliečiams. Sieksime, kad ES demokratinės institucijos taptų dar labiau
atskaitingos, o institucijų vadovų rinkimai būtų tiesiogiai susieti su Europos
Parlamento rinkimų rezultatais. ES šalių skaičiui augant ir plečiantis į Vakarų
Balkanus ar Ukrainą ir Moldovą būtina pradėti diskusiją apie ES sąrangos ir veikimo
efektyvumą.
3. Daugiau konkurencingumo: norėdami ir toliau išlaikyti Lietuvos ekonominį augimą,
privalome apčiuopiamai gerinti verslo ir investicinę aplinką, atsisakyti nepagrįstų
apribojimų verslui (siekti dereguliavimo), skatinti naujų, didelę pridėtinę vertę
94
turinčių technologijų kūrimą, didinti investicijas į mokslinius tyrimus – tai mūsų
prioritetai Europos Sąjungoje. Privalome mažinti biurokratinę naštą norintiems kurti ir
plėsti verslą ES. Ginsime Lietuvos ekonominius interesus Europos Sąjungoje.
Padėsime Lietuvos verslams dalyvauti technologiškai sudėtingose programose, kurios
garantuotų aukštos pridėtinės vertės grąžą.
4. Sieksime efektyvios skaitmeninės politikos. ES pasaulyje turi konkuruoti
inovatyviais produktais ir paslaugomis, o ne inovacijas reglamentuojančių teisės aktų
skaičiumi. Lietuvoje didelė dalis informacinių ir ryšių technologijų sektoriuje
veikiančių įmonių yra mažos ir vidutinės – jos neturi resursų atlikti detalią atitiktį ES
reglamentavimui, todėl ES atstovaujama Lietuvos pozicija turėtų būti orientuota į
skaitmeninių verslų skatinimą.
5. Daugiau tvarumo ir energetinio saugumo: privalome užtikrinti, kad Europa nebūtų
pažeidžiama trečiųjų šalių energetinio šantažo. Todėl palaikome žaliosios energetikos
plėtrą, kuri garantuos ne tik energetinį bei ekonominį stabilumą, bet ir žalesnę aplinką
mums ir ateities kartoms. ES turi ne tik pati siekti įgyvendinti klimato kaitos ir
darnaus vystymosi tikslus, tačiau ir aktyviai išnaudoti savo įtaką kitoms valstybėms,
kad pastarosios prisiimtų ir įgyvendintų savo įsipareigojimus mažinti šiltnamio efektą
sukeliančių dujų (ŠESD) išmetimus. Sieksime Europos žaliojo kurso strategijos
įgyvendinimo ir dėsime pastangas bendrai artėti prie numatytų strateginių tikslų.
6. Sieksime racionalios migracijos politikos. Atsižvelgiant į globalią migracijos
prigimtį, valstybės narės į šio reiškinio keliamus iššūkius tinkamai atsakyti gali tik
veikdamos kartu, o ne pavieniui. Dėl šios priežasties palaikome Europos Sąjungos
migracijos politikos solidarumo mechanizmą, grindžiamą tiek finansiniais įnašais, tiek
perkėlimo kvotomis. Situacija, kai nedemokratiniai režimai naudojasi migrantais kaip
įrankiais, siekiant destabilizuoti politinę situaciją Europos Sąjungos išorės sieną
turinčiose valstybėse narėse, turi būti sprendžiama specialaus teisinio režimo,
sudarančio prielaidas identifikuoti pagrįstus prieglobsčio prašymus, rėmuose. Kita
vertus, nacionalinio saugumo grėsmės negali tapti pretekstu paneigti teisės viršenybės
principą. Kiekvieno konkretaus asmens situacija turi būti vertinama individualiai,
sudarant galimybes peržiūrėti šio asmens atžvilgiu priimtus sprendimus teisminės
priemonėmis. Europos Sąjunga ypatingą dėmesį turėtų skirti ne tik reakcijai į
išaugusius migracijos srautus, bet ir imtis prevencinių priemonių, šalinant ekonomines
ir socialines migracijos priežastis per vystomojo bendradarbiavimo iniciatyvas,
užkardant neteisėtą migrantų gabenimą, užtikrinant veiksmingas grąžinimo
procedūras bei skatinant prieglobsčio negavusių asmenų savanorišką grįžimą ir
reintegraciją.
7. Pasiruošime Lietuvos pirmininkavimui ES Tarybai. Lietuvai ruošiantis perimti
pirmininkavimą ES Tarybai, būtini tinkamas pasirengimas ir aiškūs politiniai
prioritetai, kurių sieksime. 2027 m. nė kiek ne mažiau nei dabar, o, tikėtina, dar labiau
reikės tvirtos vertybinės Europos Sąjungos pozicijos pasisakant už bendrą gynybos
politiką, žmogaus teises ir laisves, Ukrainos atkūrimą ir narystę Europos Sąjungoje,
inovacijų ir tvarios pramonės darbotvarkę, kuriančią gerovę visiems.
95
Santykiai su Baltijos šalimis, Lenkija, Šiaurės šalimis
1. Sieksime konstruktyvaus ir efektyvaus bendradarbiavimo su Baltijos
kaimynėmis Latvija ir Estija. Inicijuosime trijų Baltijos valstybių formate politinį
dialogą dėl trijų valstybių karinių jūrų ir oro pajėgų integravimo ir atitinkamai
gynybinių pajėgumų didinimo šiose srityse. Integruoti pajėgumai pasitarnautų Aljanso
tikslams mūsų regione, todėl kviesime sąjungininkus prisijungti prie šio dialogo,
pasidalinti savo patirtimi, ypač įkvepiančiu Beneliukso pavyzdžiu.
2. Vertiname per pastaruosius metus pagerėjusius santykius su Lenkija. Gerbiame
ir vertiname Lenkijos lyderystę saugumo politikos srityje, džiaugiamės
neatskiriamomis formuojamų bendrų gynybos planų sąsajomis. Esame ir norime likti
artimi sąjungininkai, formuojant bendras pozicijas bei buriant bendraminčius.
3. Šiaurės Europos šalys kartu su Baltijos valstybėmis formuoja esminį NATO flangą
atgrasant ir apginant Europą. Todėl sieksime, kad dvišaliuose santykiuose ar NB8
formate atsirastų intensyvi saugumo darbotvarkė, leidžianti sustiprinti esamus
NATO gynybos planus. Šiaurės šalių, ypač Suomijos ir Švedijos, pajėgumai ginant
Baltijos jūros regiono saugumą turi peržengti šių valstybių sienas, sudarant sąlygas
veikti bendrai grėsmės akivaizdoje.
Lietuva – globaliuose bendradarbiavimo tinkluose
Lietuva per praėjusį dešimtmetį įsitvirtino kaip patikima partnerė, aktyvi užsienio politikos
veikėja ir atsakinga globalių procesų ir koalicijų dalyvė. Mūsų manymu, demokratijos ir
žmogaus teisių gynyba išlieka esminis kriterijus plėtojant tarptautines iniciatyvas ir
bendradarbiavimą. Tolimesnis mūsų valstybės vaidmuo užsienio politikoje turi būti dar
aktyvesnis, negu buvo iki šiol. Laisvės gynyba – teisės viršenybe, demokratija ir žmogaus
teisėmis grindžiamos civilizacijos gynimas ir stiprinimas.
Agresyvus karas prieš Ukrainą, Rusijos aljansai su Iranu ir Šiaurės Korėja bei kitais pasaulio
autoritariniais režimais ir teroristinėmis organizacijomis, geopolitinės Kinijos ambicijos,
diktatūrų stiprėjimas, plėtra ir jų vykdomi sisteminiai žmogaus teisių pažeidimai žymi naują
pasaulio pasidalijimą: vienoje pusėje stovi liberalios demokratijos su sąjungininkais,
siekiančios išsaugoti civilizuotomis taisyklėmis, žmogaus teisių apsauga, tarptautinės teisės
viršenybe ir demokratiniu valdžios legitimumu grįstą pasaulį; kitoje pusėje – jėga ir
stipresniojo teise besiremianti Rusijos ir Kinijos bei jų remiamų tironijų ašis.
Lietuvos nacionalinis interesas – veiksmingas prisidėjimas prie pastangų kurti ir stiprinti
vieningą ir ryžtingą laisvąjį pasaulį nuo JAV ir Europos iki Australijos, Japonijos ir Taivano.
1. Stiprinsime ekonominės diplomatijos kryptį. Modernios ir inovatyvios Lietuvos
ambicija reikalauja darbo, kad į Lietuvą būtų pritraukta daugiau vakarietiškų įmonių,
o mūsų verslui užsienyje atsidarytų kuo daugiau durų, be kita ko, ir naujose rinkose.
Turime toliau stiprinti pajėgumus ambasadose ekonominės diplomatijos srityje –
padėti verslams užmegzti kontaktus su užsienio partneriais, kviesti gerus atlyginimus
mokančias įmones į Lietuvą, siūlyti joms plėtros variantus, taip pat įspėti apie
atrodančių patraukliomis ir greitai atsiperkančiomis investicijų riziką diktatūrų
96
valdomose šalyse. Kiekviena mūsų valstybės diplomatinė atstovybė yra mūsų verslo
galimybių akseleratorius, telkiantis informaciją, kontaktus ir sukuriantis naujas
galimybes ryšiams plėtoti, taip pat įtraukti bei įgalinti diasporos profesionalus
prisidėti savo tinklaveika ir žiniomis. Ši nuosekli pozicija yra ekonominės
diplomatijos pagrindas, o dialogas su verslu jo neatskiriama dalis.
2. Sieksime bendradarbiauti su Indijos ir Ramiojo vandenynų regiono valstybėmis.
Nuosekliai remiame Lietuvos strategines bendradarbiavimo su Indijos ir Ramiojo
vandenyno šalimis gaires. Nuoseklus teisės viršenybės ir demokratijos laikymasis
pasaulyje sudaro geriausias įmanomas sąlygas plėtoti tarptautinę prekybą. Itin didelis
dėmesys turi būti skiriamas ryšiams su NATO partnerėmis – Japonija, Australija,
Pietų Korėja ir Naująja Zelandija. Abipusiai naudingas ir vertybėmis grįstas
bendradarbiavimas su Indija, Pietryčių Azijos valstybių asociacija yra tinkamas
pagrindas dialogui ir augančiam ekonominiam bei politiniam bendradarbiavimui.
Antisisteminių ir revizionistinių valstybių keliami iššūkiai tiek Indijos ir Ramiojo
vandenyno regione, tiek Transatlantinėje erdvėje turi sulaukti bendro demokratiją ir
tarptautinės teisės viršenybę remiančių šalių atsako.
3. Gilinsime visokeriopus ryšius su Taivanu. Laikysimės nuostatos, kad Taivano ateitį
sprendžia pats Taivanas. Sėkminga Taivano demokratija yra sektinas pavyzdys
daugeliui valstybių. Kinijos Liaudies Respublika (KLR) negali versti taivaniečių bei
kitų šalių neplėtoti tarpusavio ekonominių ir kultūrinių ryšių. Lietuvai būtina stiprinti
ekonominius ryšius su Taivanu, ypač aukštųjų technologijų sektoriuje, taip pat
išlaikyti Taivaniečių atstovybės Lietuvoje šiuo metu nustatytą pavadinimą.
4. Kinija – Rusijos sąjungininkė. KLR nėra neutrali tarptautinės politikos veikėja, todėl
Lietuva privalo aiškiai ir nedviprasmiškai atspindėti Kinijos veiksmų vertinimą
ir nacionalinės politikos pasirinkimuose. Lietuva turėtų ir toliau riboti KLR
galimybes investuoti į šalies strateginius objektus ir įmones. Pasisakome už
ekonominės priklausomybės nuo Kinijos Liaudies Respublikos režimo mažinimą.
Stiprinsime jau esamus ES ir kitų tarptautinių organizacijų instrumentus, leidžiančius
atsispirti nuo ekonominio Kinijos šantažo.
5. Konfliktas Vidurio Rytuose. „Hamas“ pradėtas karas prieš Izraelį sukrėtė kiekvieną
civilizuoto pasaulio pilietį. Bet koks terorizmo pateisinimas yra vertybiškai
nepriimtinas, prasilenkia su sveiku protu. Neišvengiamas Izraelio atsakas į šį
barbarišką karą, deja, sukėlė rimtą humanitarinę krizę Gazos ruože. Palaikysime
tarptautines pastangas siekiant susitarimo, kuriuo nedelsiant ir besąlygiškai bus
išlaisvinti įkaitais laikomi Izraelio piliečiai. Teroristinių grupuočių netoleruotina
taktika naudojant civilius kaip skydą nepateisina blogėjančios civilių padėties Gazoje
ir okupuotame Vakarų krante. Tvari taika Vidurio Rytų regione yra būtina Izraelio ir
Palestinos žmonėms, tad tvarūs ilgalaikiai sprendimai turi iš esmės spręsti
dešimtmečius besitęsiančio konflikto įkaitais tapusių civilių padėtį. Šiuo metu
geriausias ilgalaikis sprendimas yra dviejų valstybių – Izraelio ir Palestinos –
sprendimas. Vertiname ES pastangas prisidėti prie dviejų valstybių sprendimo šiame
kontekste. Manome, kad Palestina turi teisę į valstybingumą ir pripažinimą atsisakiusi
smurto, pažabojusi teroristinių grupių veiklą ir pripažinusi Izraelį.
97
Aktyvus vystomasis bendradarbiavimas
1. Aktyviai dalyvausime vystomojo bendradarbiavimo veiklose, didinsime tam
skiriamą finansavimą. Vystomojo bendradarbiavimo prioritetus Lietuva turi nukreipti
į:
➔ Agresijos ir konfliktų nualintų regionų atstatymą;
➔ Demokratijos ir teisės viršenybės vertybių stiprinimą;
➔ Lyčių lygybės ir moterų teisių nuoseklų įgyvendinimą.
Didžiulį potencialą turi bendradarbiavimo ir patirties pasidalinimo tiltų kūrimas su
demokratijos ir teisės viršenybės vertybių siekiančiomis valstybėmis Afrikoje ar Pietų
Amerikos kontinentuose. Lietuvos gebėjimas padėti stichinių nelaimių, klimato kaitos
padarinių ar ligų paveiktoms pasaulio valstybėms; parama žmogaus teisėms, lyčių
lygybei, demokratijai, įstatymų viršenybei ir geram valdymui besivystančiose šalyse
yra vienas iš svarbių mūsų modernios, atsakingos ir globalios Lietuvos atributų.
2. Vystomąjį bendradabiavimą paversime nauju augimo šaltiniu. Mūsų įmonės,
valstybės institucijos turi sukaupusios didelę patirtį informacinių technologijų,
elektroninės valdžios, registrų platformų kūrime – turime aktyviau tai eksportuoti ir
paversti ekonominio augimo šaltiniu. Padėsime kurti ir diegti klimato kaitos
technologijas besivystančiose valstybėse, kad klimato kaitos tikslai būtų ne tik
Europos Sąjungos reikalas.
Jungtinių Tautų pertvarka
1. Jungtinių Tautų sistemos veikimas turi keistis iš esmės, kad geriau atspindėtų
globalių iššūkių pobūdį. Globalios konferencijos (COP) skirtingais globalios politikos
klausimais yra efektyvi priemonė koordinuoti veiksmus ir Lietuva turi užimti aktyvų
vaidmenį jose.
2. Jungtinių Tautų Saugumo taryba (JT ST) tokia, kokia yra šiandien, negali
efektyviai atsakyti į tarptautinės teisės pažeidimus, ypač kuomet nuolatinės JT ST
narės yra už tai atsakingos. Manome, kad veto teisių naudojimas JT ST veikloje turėtų
būti peržiūrėtas.
3. Remsime Europos Sąjungos narystę JT Saugumo Taryboje. Manome, kad ES
dalyvavimas ST yra natūralus efektyvios Bendros užsienio saugumo politikos
vykdymo rezultatas.
DAUGIAU AMBICIJOS ŠVIETIME IR MOKSLE
Švietimui visuomenėje keliami išskirtiniai lūkesčiai, kurių įgyvendinimui reikalingas kuo
platesnis politinis konsensusas. Dėl to aktyviai palaikėme nacionalinį politinių partijų
Susitarimą dėl Lietuvos švietimo politikos, nubrėžusį veiksmų kryptis iki 2030-ųjų. Į jį
perkėlėme didelę dalį Laisvės partijos programinių nuostatų. Nuosekliai skatinome
finansavimo švietimui didinimą, kuris per pastaruosius ketverius metus išaugo 75 proc.128
128 LR finansų ministerijos duomenys: valstybės asignavimai švietimui išaugo nuo 1,6 mlrd. eurų 2020 m. iki
2,8 mlrd. 2024 m. Įtraukiant savivaldybių skiriamas lėšas, išvis švietimui skiriami 4 mlrd. eurų, t. y. 5,3 proc.
BVP.
98
Pastaraisiais metais švietimo sistema susidūrė su dideliu, bet politiškai ir administraciškai
prastai parengtų pokyčių tempu – pareigas paliko du ministrai, daugiau nei pusmetį
nepaskirtas nuolatinis Nacionalinės švietimo agentūros vadovas. Vėluoja pasirengimas
naujoms ugdymo programoms, mokyklų nepasiekia nauji vadovėliai, chaotiškai
suroganizuoti tarpiniai patikrinimai, vis dar diskutuojama dėl įtraukiojo ugdymo starto.
Visa tai byloja, kad švietimo sistemai trūksta ne tik kokybiškos vadybos suvaldant pokyčius,
bet ir aiškaus komunikacijos plano įtikinant mokytojų, mokinių, tėvų bendruomenes pokyčių
tikslingumu. Tampame neparuoštų švietimo reformų įkaitais.
Turime stabilizuoti švietimo sistemą, tęsti jau pradėtas Nacionaliniame susitarime užsibrėžtas
strategines reformas, kad jos pradėtų kurti vertę ir galiausiai atstatytų visuomenės
pasitikėjimą švietimo politikos institucijomis.
Stabilizavę švietimo sistemą, turime toliau dėti pagrindus tolesnei švietimo transformacijai.
Pastaraisiais dešimtmečiais įvykę technologiniai pokyčiai pakeitė kasdienį žmonių ir verslo
gyvenimą, tačiau švietimo sektorius daug kur liko nepakitęs. Ugdymo įstaigose gausu
industrinės epochos laikams pritaikytų mokymo metodų, hierarchinių santykių. Švietimas
dažnai lieka neintegruotas į vieną ekosistemą su kitais visuomenės ir valstybės sektoriais. Dėl
to vyrauja įgūdžių neatitiktis, žmonių įsitraukimo į darbo rinką problemos, nepasirengimas
mokytis visą gyvenimą.129
Švietimo tikslas šiuolaikinėje visuomenėje – ne tik įgalinti žmones sukurti daugiau
ekonominės vertės, tačiau ir padėti jiems išsiugdyti tokius minkštuosius įgūdžius kaip kritinį
mąstymą, kūrybiškumą, gebėjimą komunikuoti, dirbti komandoje. Šiandien sunku nuspėti,
kokių žinių ir įgūdžių reikės ateityje, todėl labai svarbu formuoti žmonių atvirumą
pokyčiams, jų gebėjimus mokytis visą gyvenimą ir pasitelkti naujas technologijas
reikalingiems rezultatams pasiekti. Vykstant švietimo inovacijų ir technologijų revoliucijai,
įgyjame daugiau galimybių atliepti individualius besimokančiųjų poreikius, atnaujinti
švietimo metodus padarant juos patrauklesnius besimokantiesiems.
Sukdami švietimo sistemą naujovių keliu, turime veikti ryžtingai, bet pamatuotai. Visų pirma
– inicijuoti pilotines programas, kurios sudarytų sąlygas vietos lygmenyje išbandyti
inovatyviausius projektus, o vėliau pasiteisinusius sprendimus diegti nacionaliniu lygiu.
Siūlome veiksmų planą stabilizuoti chaotiškų reformų nuvargintą švietimo sektorių ir
paruošti jį tolesnei ilgalaikės transformacijos krypčiai, kuri padėtų ugdyti ne tik tradicines
kompetencijas, bet ir lyderystę, empatiją, smalsumą bei kitas sėkmingam šiuolaikinės
visuomenės funkcionavimui būtinas savybes.
Pagrindinės veiksmų kryptys, siekiant daugiau ambicijos švietime ir moksle:
1. Nebaigti darbai švietime.
2. Ateities iššūkiams pasiruošusi švietimo sistema.
3. Pasaulinio lygio aukštasis mokslas.
129 Europos Komisijos šalies ataskaitos: Lietuva 2024, 16.
99
Nebaigti darbai švietime
1. Pirmiausia – emocinė gerovė. Gera emocinė savijauta yra būtina aukštų akademinių
pasiekimų sąlyga. Viena vertus, džiugu, kad Lietuvoje gyvena laimingiausi pasaulyje
žmonės iki trisdešimties metų amžiaus130
, tačiau, kita vertus, negalime teigti baigę
kovą su patyčiomis mokyklinio amžiaus asmenų grupėje – kokią nors patyčių formą
2022 m. patyrė 44 proc. mokinių131
. Lietuva, pagal UNICEF ataskaitą apie vaikų
psichikos sveikatą, užima žemiausią vietą tarp turtingų šalių.132 2022 m. savižudybė
buvo antra dažniausia mirties priežastis tarp 20-29 metų jaunimo.133 Taip pat būtina
užtikrinti gerą mokytojų savijautą – anot 2023 m. publikuoto Pilietinės galios indekso,
mokytojų perdegimą ir pervargimą, didelius darbo krūvius, sumaištį keliančias
reformas labai svarbiomis problemomis laiko 67–74 proc. mokytojų.
Geros emocinės visų sistemos dalyvių savijautos užtikrinimas prisidės prie aukštesnių
mokymosi pasiekimų, todėl sieksime, kad mokinių ir mokytojų psichologinė būsena
būtų nuolat stebima naudojant patikimus mokslinius instrumentus, leidžiančius
mokyklų bendruomenėms ir steigėjams turėti reikiamą informaciją ir laiku priimti
sprendimus situacijai gerinti.
a. Siūlome įpareigoti mokyklas kasmet vykdyti anonimines mokyklos
bendruomenės apklausas, atskleidžiančias tikrąjį patyčių paplitimo mastą.
Tai suteiktų galimybę įvertinti realius prevencijos rezultatus bei taikyti
tikslinės intervencijos priemones, atliepiant konkrečios mokyklos
bendruomenės poreikius.
b. Plėsime jaunimo galimybes gauti psichikos sveikatos paslaugas. Sieksime,
kad psichikos sveikatos paslaugos jaunimui būtų prieinamos atviruose
jaunimo centruose, jaunimo erdvėse, JIK platformose. Stiprinsime
tarpsektorinį ir tarpžinybinį bendradarbiavimą psichikos sveikatos srityje su
jaunimu dirbančiose valstybinėse ir savivaldybių institucijose,
nevyriausybinėse organizacijose, ypač švietimo, socialinės apsaugos,
visuomenės sveikatos sektoriuose.
2. Stiprinsime skaitymo ir matematinius gebėjimus. Anot Ekonominio
bendradarbiavimo ir plėtros organizacijos (EBPO), dažno skaitymo įprotis yra
didesnis privalumas nei geras tėvų išsilavinimas, todėl veiksmingų būdų, įtraukiančių
mokinius į skaitymą, sukūrimas gali būti vienu svarbiausių veiksnių, lemiančių
socialinius pokyčius. Nepaisant gausių mokslinių tyrimų duomenų apie skaitymo
svarbą mokinių pasiekimams ir skaitymo naudą asmenybei ilguoju laikotarpiu,
2006–2018 m. skaitymo raštingumo gebėjimų rezultatų analizės rodo, kad statistiškai
reikšmingų penkiolikmečių mokinių skaitymo raštingumo pokyčių šiuo laikotarpiu
133 Oficialios statistikos portalas, „Mirusiųjų skaičius pagal mirties priežastis“,
https://osp.stat.gov.lt/statistiniu-rodikliu-analize?hash=e49b534b-4bda-47ff-a704-7def9f2972ba#;
132 UNICEF, „World's Richest Countries Grappling with Children’s Reading and Math Skills, Mental Well-Being
and Obesity“, 2020 m.,
https://www.unicef.org/press-releases/worlds-richest-countries-grappling-childrens-reading-and-math-skills-men
tal-well;
131 Plačiau:
https://www.nsa.smm.lt/wp-content/uploads/2023/12/PISA2022_Rezultatai_2022.12.06_compressed.pdf
130 World Happiness Report, 2024.
100
nenustatyta134
, o šie pasiekimai per visą laikotarpį buvę žemiau EBPO tyrime
dalyvaujančių valstybių rezultatų vidurkio.
Šiuo metu (pagal 2018 m. EBPO PISA tyrimo rezultatus) Lietuva yra 29–36
pozicijoje iš 78 tyrime dalyvavusių šalių. Ypač žemi vaikinų skaitymo rezultatai. Net
31,7 proc. vaikinų nepasiekia antro iš šešių vertinimo skalės lygių, o jų rezultatus
vertinant izoliuotai nuo merginų rezultatų, Lietuva krinta į 45–55 poziciją.
Atsižvelgdami į fundamentalią skaitymo svarbą asmenybės formavimuisi ir
ugdymo(si) pasiekimams, inicijuosime Vyriausybės programoje numatytą daugiametę
skaitymo skatinimo programą, apimančią ankstyvojo ugdymo ir bendrojo ugdymo
grandis ir sudarysiančią prielaidas gerinti skaitymo gebėjimų rezultatus, matuojamus
tarptautiniais tyrimais.
Šią programą lydės ir infrastruktūrinė dalis – kiekviename darželyje ir pradinėje
mokykloje turi atsirasti ypatingos skaitymo erdvės – gražiausia vaikų darželių ir
mokyklų vieta – įstaigos širdis.
Analogiškai, siekdami pagerinti matematinio raštingumo rezultatus, ypatingą dėmesį
skirsime tobulinti matematinių gebėjimų ugdymą.
3. Proveržis veiklose po pamokų. Šiuo metu neformalaus švietimo veiklose dalyvauja
64 proc. vaikų, nors valdančiosios koalicijos sutartyje užfiksuotas tikslas, kad bent
vieną būrelį lankytų 85 proc. vaikų. Palaipsniui didinsime neformalaus ugdymo
krepšelį nuo 15–25 eurų sumos iki 60 eurų. Didesnis krepšelis bus orientuotas į
valstybės skatinamas kompetencijas ir didesnio vaikų skaičiaus dalyvavimą
neformaliajame švietime. Tinkamas neformaliojo vaikų švietimo organizavimas ir
įgyvendinimas ne tik užtikrina prasmingą vaikų laisvalaikį, veikia kaip
nusikalstamumo ir priklausomybių prevencijos priemonė, bet ir turi didelę įtaką vaiko
asmenybės raidai – padeda atsiskleisti vaikų talentams, ugdo socialinius gebėjimus,
pasitikėjimą savimi.135
4. Švietimo politika nebijos XXI a. amžiaus. Kokybiškas, mokslu grįstas lytinis
švietimas turi ne tik padėti jauniems žmonėms apsisaugoti nuo įvairių ligų,
neplanuoto nėštumo, išmokyti pagarbos savo ir kitų nustatytoms asmeninėms riboms,
tačiau ir padėti pažinti save.
a. Sieksime, kad lytiškumo ugdymo užsiėmimai būtų vedami ne tik mokyklos
socialinių pedagogų, bet ir šios srities specialistų, į kuriuos mokyklos galėtų
kreiptis, norėdamos užtikrinti kokybiškesnį lytiškumo ugdymą mokiniams.
b. Toliau plėtosime gyvenimo įgūdžių programą ir joje esamą lytiškumo ugdymo
dalį, siekiant sudaryti sąlygas, jog mokiniai įgytų aktualių žinių šia tema.
c. Skatinsime aukštąsias mokyklas ruošti lytiškumo ugdymo vykdytojus bei
įtraukti lytiškumo ugdymo kursus į ugdymo programas, skirtas specialistams,
tiesiogiai dirbantiems su vaikais ir jaunimu.
5. Vystysime naujas ugdymo įstaigas. Nors per pastaruosius trejus metus mokyklų
tinklas buvo tvarkomas (bendrojo ugdymo mokyklų skaičius sumažėjo nuo 971 iki
917), jis vis dar nėra racionalus: 2023 m. rugsėjo 1 d. dar veikė viena minimalaus 60
135 Plačiau apie neformaliojo ugdymo svarbą vystant priklausomybių prevenciją – Sveikatos politikos ir
Žmogaus teisių programos dalyse.
134 Merkys, G., Vaitkevičius, S., Sakalauskas, L. Bendrojo ugdymo sistemos kaita ir ryšys su tarptautinių
mokinių pasiekimų tyrimų rezultatais. 2022.
https://www.nsa.smm.lt/projektai/wp-content/uploads/2022/11/galutine_ataskaita_sprendimu_11_08-2022-11-24
.pdf
101
mokinių skaičiaus neturinti gimnazija, 30 mokyklų turi iki 100 mokinių. 11-oje
savivaldybių 30-yje bendrojo ugdymo mokyklų susidarė minimalaus 8 mokinių
skaičiaus nesiekiančios klasės.
Iš kitos pusės, 2023–2024 m. m. 11 proc. bendrojo ugdymo mokyklų (98 iš 867)
sudaro didesnės nei leidžiama (24 mokiniai pradinėse ir 30 – vyresnėse) klasės. Ši
problema aktualiausia Vilniaus ir Kauno miestų savivaldybėms.136 Analogiškas
vaizdas atsiskleidžia nagrinėjant ir mokyklos patalpų plotą, tenkantį vienam mokiniui
(kv. m.). Kaimiškose ir mažosiose savivaldybėse jis siekia 15-18 kv. m. mokiniui, o
trijuose didžiausiuose miestuose – 9-10 kv. m. mokiniui.137 Esant nesutvarkytam
mokyklų tinklui, susidarant per mažoms ar per didelėms klasėms, sudėtinga
mokiniams užtikrinti kokybišką ugdymą, o mokytojams turėti optimalų darbo krūvį.
a. Investuosime į prieinamesnį ikimokyklinį, pradinį ugdymą arčiau namų, o
vyresnio amžiaus vaikai kai kuriuose regionuose gali mokytis geresnėse
mokyklose užtikrinant jų pavežėjimą. Sieksime nustatyti aiškias taisykles iš
mokinio perspektyvos, kurios amžiaus grupės mokiniams per kiek laiko
(normaliomis sąlygomis) būtina pasiekti mokyklą, pavyzdžiui – pradinis
ugdymas – daugiausiai per 15 min; pagrindinis – ilgiausiai 30 min.; vidurinis –
ilgiausiai 45 min.
b. Ilgomis procedūromis apipinta ugdymo įstaigų statyba tapo rimtu kliuviniu
siekti, kad mūsų vaikų ugdymas vyktų estetiškose, vizualiai motyvuojančiose
ir tinkamai įrengtose ugdymo įstaigose. Nors jau ketvirtą dešimtį gyvename
laisvės sąlygomis, mūsų vaikai vis dar daug kur mokosi
yrančiuose sovietiniais laikais statytuose pastatuose. Tuo tarpu vien Vilniuje
šiuo metu trūksta daugiau nei 10-ies mokyklų, kurių statyti nespėjama augant
naujiems rajonams. Sieksime, kad per ateinančius ketverius metus pirmiausiai
vietovėse, kur trūksta naujų ugdymo įstaigų, atsirastų šiuolaikiškos mokyklos
ir darželiai.
c. Didinsime mokyklų, kuriose užsienio kalbomis gali mokytis iš emigracijos
grįžusių šeimų vaikai, tinklą. Mokyklose vystysime įtraukią reintegracijos
programą.
6. Padėsime įgyvendinti įtraukųjį ugdymą. Nuo 2024 metų įsigaliojant švietimo
įstatymo pataisoms dėl įtraukiojo ugdymo, nuosekliai rūpinsimės ir skirsime reikiamą
finansavimą įtraukties švietime klausimams. Sieksime, kad vaikai su negalia turėtų
galimybes mokytis ir leisti laisvalaikį kartu su visais vaikais. Suprasdami
savivaldybėms tenkančius iššūkius, įpareigosime Pedagoginę psichologinę tarnybą
teikti rekomendacijas dėl tinkamų sąlygų pritaikymo konkrečiam vaikui, o
savivaldybės turės užtikrinti, kad konkreti mokykla prisitaikytų priimti specialiųjų
ugdymosi poreikių turintį vaiką per dvejų metų laikotarpį. Tokiu būdu užtikrinsime
įtraukiojo ugdymo reformos tęstinumą ir visuotinumą.
7. Užtikrinsime Nacionaliniame susitarime dėl švietimo politikos išsikeltų tikslų
įgyvendinimą. Iki 2024 m. pabaigos mokytojų vidutinis darbo užmokestis sudarys
130 proc. šalies vidutinio darbo užmokesčio, numatant tvarų darbo užmokesčio
augimą po 2024 metų.
137 ŠVIS duomenys: https://svis.emokykla.lt/mokyklu-aplinkos-duomenys/
136 Plačiau:
https://www.valstybeskontrole.lt/LT/Post/17844/valstybes-kontrole-ivertino-kaip-panaudojami-svietimui-skirti-a
signavimai
102
Ateities iššūkiams pasiruošusi švietimo sistema
1. Pertvarkysime Nacionalinę švietimo agentūrą (NŠA). NŠA, turėjusi ambicijų tapti
kompetencijų centru, ženklią savo veiklos dalį įsigyja viešųjų pirkimų būdu.
Nepavykus įgyvendinti agentūros kaip ekspertinio centro vizijos, susiduriame su
pasekmėmis – nesusipratimų lydėtu tarpinių egzaminų eksperimentu, pradedamomis
ir atšaukiamomis reformomis, ekspertinių žinių koncentracijos stoka. Tai lemia menką
pasitikėjimą švietimo sistema ir jos gebėjimais atliepti visuomenės lūkesčius,
susijusius su kokybiško ugdymo užtikrinimu visiems mokiniams. Būtina NŠA kaita,
apimanti esminį agentūros pertvarkymą, įskaitant su Švietimo ministerija
besidubliuojančių atsakomybių panaikinimą, perteklinių funkcijų atsisakymą ir
integravimą į ministerijos struktūrą.
2. Įgyvendinsime mokyklos be popieriaus viziją. Nors gyvename
skaitmeniniame amžiuje, tačiau 2018 m. prasidėjusią ugdymo turinio kaitą Lietuva
baigia neturėdama visų reikiamų dalykų vadovėlių ir skaitmeninių mokymo(si)
priemonių, be kurių XXI a. individualizuotas, skaitmeninių mokymosi įrankių ir
platformų įvairovę išnaudojantis ugdymas yra sunkiai įsivaizduojamas.
Per ateinančią kadenciją įgyvendinsime „Mokyklos be popieriaus“ idėją. Mokykla be
popieriaus – tai esminis švietimo sistemos skaitmenizavimas, sumažinantis švietimo
bendruomenei administracinę naštą ir leidžiantis visą mokymo turinį turėti planšetėse,
apimantis skaitmeninio, dalijimuisi, modifikavimui ir apjungimui tinkamo mokymosi
turinio sukūrimą, reikiamų licencijų įsigijimą ir apsirūpinimą techninėmis
priemonėmis.
3. Atversime detalius švietimo duomenis. Šiuo metu duomenys apie švietimo išlaidas
per daug apibendrinti ir išblaškyti skirtingose ataskaitose. Siekiant skaidrumo ir
efektyvesnio švietimo finansų panaudojimo, būtina patogiai atverti detalius
finansavimo duomenis, kur būtų galima matyti kiekvienos mokyklos mokinių,
mokytojų ir kito personalo skaičių, kiek lėšų skiriama pagal atskirus finansavimo
šaltinius ir pan.
4. Švietimo inovacijų proveržis. Sudarysime daugiau galimybių mokykloms,
mokytojams ir nevyriausybinėms organizacijoms diegti inovatyvias technologijas
ugdyme, taip stiprinant ir atnaujinto ugdymo turinio įgyvendinimą.
a. Į švietimą integruosime dirbtinio intelekto naudojimą, pilotiškai išbandant
dirbtinį intelektą kaip pagalbinę priemonę mokiniui ir pedagogui – ji sudarytų
galimybes individualizuoti kiekvieno mokinio ugdymą ir diferencijuoti jam
skiriamas užduotis. Dirbtinis intelektas galėtų kai kuriose situacijose padėti
vertinti mokinių darbus, pateikti grįžtamąjį ryšį, tobulėti padedančių užduočių.
Sieksime tolygaus švietimo inovacijų ir technologijų diegimo visose švietimo
įstaigose.
b. Sukursime inovacijų finansavimo krepšelius mokytojams. Mokytojai,
turėdami laisvės ugdymo turinyje ir turėdami idėjų, galėtų jas laisviau
išbandyti ir pasiūlyti kitiems. Atrinktas geriausias idėjas, kurios pasiteisino
mokytojui, būtų galima išbandyti kitose mokyklose, įtraukiant mokslininkus,
specialistus, kurie galiausiai padėtų išvystyti inovatyvias ir pritaikomas
nacionaliniu mastu ugdymo idėjas.
103
5. Daugiau dėmesio mokymosi kultūrai. Šiais metais pradėti įgyvendinti
vienuoliktokų tarpiniai patikrinimai sukėlė daug įtampos ir sumaišties. Nors tarpinių
egzaminų tikslas buvo sumažinti baigiamųjų egzaminų įtaką, tačiau jų įgyvendinimas,
vadovėlių vėlavimas, netinkamai parengtos egzaminų užduotys negali būti
pateisinami.
Palaikome Lietuvos moksleivių sąjungos poziciją, kad artimiausiu metu būtina
tobulinti tarpinių patikrinimų sistemą, jog ji būtų orientuota į mąstymo gebėjimų, o ne
tik žinių patikrinimą, atsižvelgtų į skirtingas mokinių savybes. Egzaminų sesijos turi
būti organizuojamos ne atostogų ir laisvu nuo pamokų metu.
Visgi ilguoju laikotarpiu būtina sukurti stabilią ir patikimą žinių ir gebėjimų
patikrinimo sistemą, kuri sudarytų sąlygas mokiniams dažniau įsivertinti savo
pasiekimų lygį nacionaliniu mastu ir suteiktų aiškų grįžtamąjį ryšį, leidžiantį
identifikuoti ir eliminuoti susidariusias spragas.
6. Daugiau galimybių mokytis Europos Sąjungos kalbų. Sieksime, kad ugdymo
įstaigose būtų daugiau dėmesio ES šalių kalboms. Pavyzdžiui, Vilniaus mieste šeštoje
klasėje vietoj rusų, kaip antros užsienio kalbos, nuo 2024 m. rugsėjo mėn. atvėrėme
galimybes mokytis ispanų kalbos. Siekiant tvarių pokyčių ir skatinant platesnį ES
kalbų mokėjimą, tokį modelį skatinsime diegti visoje Lietuvoje, o užsienio kalbų
mokytojų rengimui bus skiriamas ypatingas prioritetas. Pirmos užsienio kalbos
mokymąsi atvesime jau į darželius ir pirmą mokyklos klasę (šiuo metu mokomasi tik
nuo antros) ir sudarysime sąlygas visiškai išmokti antrą užsienio kalbą (šiuo metu
mokomasi tik nuo šeštos iki dešimtos (gimnazijos antros) klasės).
7. Antreprenerystės įgūdžiai – jaunajai kartai.
a. Stiprinsime ekonominio ir finansinio raštingumo, verslumo, skaitmeninių
įgūdžių ugdymo programas mokyklose, integruosime tai į kiekvieną
pamoką.
b. Padėsime moksleiviams užsiauginti verslumo raumenis. Pasieksime, kad
moksleiviai būtų iki pat 12-os klasės mokomi skaitmeninio verslumo – t. y., ne
tik mokytųsi programuoti, bet ir sukurti savo informacinių technologijų
produktą bei jį pateikti rinkai.
c. Sudarysime sąlygas mokiniams išbandyti profesijas. Kursime moksleivių
praktikos atlikimo, šešėliavimo įmonėse galimybes, kur jie galėtų iš arti
susipažinti su įvairiais profesiniais keliais.
d. Įtrauksime diasporos jaunimą. Sukursime galimybes bendroms jaunimo
verslumo programoms su užsienyje gyvenančiu lietuvių kilmės jaunimu,
siekiant dalintis idėjomis ir žiniomis, kurti bendras globalias moksleivių
įmones.
8. Sieksime didesnės kokybės karjeros ugdyme. Didinsime jaunimo karjeros
planavimo konsultacijų prieinamumą, ypač regionų ir tautinių mažumų mokyklose.
Didinsime karjeros planavimo konsultantų skaičių, finansuojant mokymus ne tik
švietimo specialistams. Jaunimas Lietuvoje skiria per mažai dėmesio karjeros
planavimui. 2023 m. jaunimo problematikos tyrimas parodė, kad net 15 proc.
moksleivių mažai domėjosi būsima profesija. Vis dėlto, nors ne pagal profesiją
dirbančių jaunuolių dalis mažėja, tačiau 1 iš 3 studijas baigusių absolventų dirba ne
104
pagal įgytą išsilavinimą138
. Būtinos subalansuotos priemonės, skirtos jaunimo
užimtumo problemoms spręsti.
9. Pabėgėliams ir migrantams turi būti sudarytos tinkamos sąlygos išmokti lietuvių
kalbą, todėl įgyvendinsime pereinamųjų metų, skirtų lietuvių kalbai mokytis ir
tolimesnio mokymosi įstaigose, ugdymą vykdančiose lietuvių kalba, idėją.
10. Visos dienos mokykla – visoje Lietuvoje. Vilniaus miesto pavyzdžiu sieksime
veikiančios visos dienos mokyklos modelio sklaidos visoje Lietuvoje. Tai užtikrintų
pirmų – aštuntų klasių mokiniams prasminga veikla nemokamai užsiimti mokykloje ir
pasibaigus pamokoms.
11. Viena ryškiausių didmiesčių problemų – naujų mokytojų pritraukimas ir esamų
išlaikymas. Siekdami tai spręsti, sudarysime daugiau galimybių skirti papildomas
lėšas pedagogų, dirbančių didesnėse klasėse, atlyginimams didinti. Toks priedas
leis stabiliau jaustis jau dirbantiems mokytojams, o jauniems, didmiesčiuose
siekiantiems įsitvirtinti mokytojams suteiks ilgalaikę finansinę perspektyvą,
sudarančią prielaidas įsigyti nuosavą nekilnojamą turtą.
12. Sieksime, kad mokytojo profesija taptų realiai, o ne deklaratyviai prestižine. Tam
įgyvendinsime Nacionaliniame susitarime dėl švietimo politikos iškeltus tikslus
sudaryti mokytojams aiškias karjeros galimybes ir sukurti patrauklias darbo sąlygas:
a. būtina atnaujinti mokytojų karjeros modelį, kad jis motyvuotų tobulėti ir
deramai už tai atlygintų. Mokytojų kilimas pareigose turi priklausyti nuo
pasiekimų ir kompetencijų, o skirtingame pareigų lygyje turi skirtis ir atlygis,
ir proporcijos tarp skirtingų veiklų (pvz., pasirengimas pamokoms ir jų
vedimas, mentoriavimas kitiems kolegoms, metodinės medžiagos rengimas ir
pan.);
b. užtikrinti mokytojo kompetenciją ir diskreciją spręsti, vertinti bei parinkti
mokymo(si) būdus ir apimtis, mažinant smulkmenišką biurokratinę priežiūrą,
tačiau didinant ilgalaikę atsakomybę už rezultatus;
c. sudaryti kuo palankesnes sąlygas kitų profesijų atstovams persikvalifikuoti ir
dirbti mokytoju, profesijos mokytoju ar švietimo pagalbos specialistu;
d. valstybės lėšomis finansuoti galimybes jau dirbantiems pedagogams įgyti
papildomą pedagogo kvalifikaciją;
e. kompensuoti su kvalifikacijos tobulinimu ir tiesiogiai su profesine veikla
susijusias išlaidas;
f. nuolat tobulinti mokyklų vadovų lyderystės gebėjimus, teikiant tikslinės
pagalbos priemones, vykdant vadovų kompetencijų stiprinimo programas,
plėtojant mentorystės sistemą, stiprinant jų karjeros planavimą.
13. Sėdėti mokykloje ne tas pats, kas mokytis. Prailgintų mokslo metų idėja, turėjusi
pailginti prasmingam mokymuisi skirtą laiką, davė priešingų rezultatų – pervargusias
mokyklų bendruomenes, karštomis vasaros dienomis ieškančiomis pavėsio ir
atvirkštinį poveikį poveikį mokymosi motyvacijai. Sieksime peržiūrėti mokslo metų
trukmę, įvertinsime mokymosi programų (jei jų neįmanoma įsisavinti per trumpesnį
laiką) aktualumą ir naudą mokymuisi bei mokymosi motyvacijai.
138 Jaunimo reikalų agentūra, „Jaunimo problematikos tyrimas“, 2023 m., https://shorturl.at/moShU;
105
14. Vystysime globalų lituanistinio švietimo tinklą. Išplėsime lituanistinio švietimo
tinklą, stiprinsime mokytojų kompetencijų kėlimą ir tarptautinį žinių dalijimosi tinklą.
Mokymo programas išplėsime įtraukdami modernios Lietuvos ir jos pasiekimų
informacinį paketą. Įtrauksime lituanistinio švietimo tinklą į mokslo ir inovacijų,
kultūros, kitas Lietuvos ekosistemas. Išplėsime stažuočių ir mainų programas
moksleiviams ir mokytojams, sudarydami gilesnes pažangios Lietuvos pažinimo
galimybes siekiant ilgalaikio šalies augimo ir piliečių sugrįžimo tikslų.
Pasaulinio lygio aukštasis mokslas
Studijų kokybė yra veiksnys, lemiantis aukščiausio lygio specialistų gebėjimą kurti
ekonominę, socialinę ir kultūrinę vertę. Lietuvos aukštasis mokslas yra Europos aukštojo
mokslo erdvės dalis, kurią jau daugelį metų formuoja reguliarūs ministrų, atsakingų už
aukštąjį mokslą, susitikimai – vadinamasis Bolonijos procesas.
Šio proceso dokumentuose studijų kokybė siejama su trimis esminiais elementais:
priimamųjų į aukštąsias mokyklas pasirengimu studijuoti, studijų finansavimu ir studijų
socialinės dimensijos plėtra. Šie elementai atsispindi 2021 m. pasirašytame politinių partijų
Susitarime dėl švietimo politikos, į kurį buvo perkelta didžioji dalis Laisvės partijos
programinių nuostatų. Per tolesnį laikotarpį žengėme svarbius žingsnius visomis trimis
studijų kokybės didinimo kryptimis.
Lietuvoje ilgai buvo toleruojami žemi reikalavimai stojantiesiems į aukštąsias mokyklas,
tačiau Seime buvo įteisintos Mokslo ir studijų įstatymo nuostatos, reikalaujančios, kad visi
stojantieji į aukštąsias mokyklas būtų tam tikru lygiu išlaikę ne mažiau kaip kelis valstybinius
brandos egzaminus.
Įstatymu taip pat įteisinta antroji (alternatyvioji) konkursinė eilė, skirta tiems, kurie yra ne
vien išlaikę būtinus brandos egzaminus, bet ir turi tam tikras patirtis. Panaši praktika yra
pasiteisinusi kitose Europos šalyse; manoma, kad tokiu būdu aukštasis mokslas įtraukia
daugiau tvirtą motyvaciją ir stipriai pagrįstus lūkesčius turinčių jaunuolių.
Per pastaruosius metus taip pat pavyko užtikrinti augančio studijų finansavimo orientavimo į
studijų kokybę didinimą. Visų pirma, Mokslo ir studijų įstatyme įtvirtinome EBPO ekspertų
rekomendaciją – aukštųjų mokyklų skatinamąjį finansavimą už studijų pasiekimus. Kitų
Europos šalių pavyzdžiu tokio finansavimo kriterijais tapo studijų rezultatyvumas, studijų
tarptautiškumas, studentų įdarbinimas mokslo, meno ir studijų veiklose, absolventų karjeros
sėkmingumas (įskaitant absolventų įsidarbinimo pagal įgytos kvalifikacijos lygį rodiklius),
studijų prieinamumas, taip pat mokslo ir studijų institucijų lėšos, gautos iš ūkio subjektų,
nevyriausybinių organizacijų ir fizinių asmenų už užsakymus studijoms ir pagal paramos
sutartis studijų veiklai vykdyti.
Likę nebaigti reikalai – užtikrinti reikalingas investicijas į mokslinių tyrimų ir plėtros
programas kartu ne tik plečiant finansavimą, kuris pastaraisiais metais sparčiai augo, bet ir
masiškai įtraukiant studentus į mokslinių projektų vykdymą. Taip pat turime plačiau atverti
universitetų duris gabiam jaunimui – ištraukti iš atskirties ten žūvančius talentus ir sudaryti
jiems sąlygas gauti gerą išsilavinimą. Be to, svarbu pasinaudoti kitų valstybių patirtimi,
pritraukiant potencialius talentus iš užsienio.
106
Galiausiai, pasitelkę kompleksines priemones visose politikos srityse, turime išjudinti įgūdžių
neatitikties problemą. 2022 m. maždaug kas penktas profesinės mokyklos absolventas,
turintis vidurinį išsilavinimą, dirbo aukštesnės už turimą kvalifikaciją reikalaujantį darbą. Iš
įgijusių aukštąjį išsilavinimą pirmosios pakopos ir vientisųjų studijų absolventų, daugiau nei
ketvirtadalis dirba žemesnės kvalifikacijos darbą.139 Lietuvos aukštojo mokslo sistema
susiduria su kokybės ir darbo rinkos aktualumo iššūkiais – tai prisideda prie įgūdžių trūkumo
ir žemo inovacijų pajėgumo lygio.
Privalome gausinti pagrindinį Lietuvos išteklių – žinojimą, t. y. mokslo žinių suvokimo,
supratimo, kritinio vertinimo, atnaujinimo ir praktinio pritaikymo kompetencijas. Žinojimo
gausinimas atves į produktyvesnę ekonomiką, skatins viduriniosios klasės augimą, kurs
didesnes galimybes inovacijoms ir verslui, stiprins šalies gynybą, aplinkosaugą, leis deramai
atsakyti į žaliosios ir skaitmeninės transformacijų iššūkius.
1. Sudarysime sąlygas visų pakopų studentams įsitraukti į mokslinę veiklą ir gauti
už tai atlygį. Studentų dalyvavimas moksliniame darbe yra labai svarbus siekiant
skatinti intelektinį augimą, kritinio mąstymo įgūdžius ir gilesnį akademinių dalykų
supratimą. Dalyvavimas mokslinėje veikloje leidžia studentams peržengti tradicinio
mokymosi klasėje ribas, skatina juos giliau tyrinėti temas ir tenkinti savo intelektinį
smalsumą. Šis dalyvavimas gali būti įvairių formų, pavyzdžiui, atliekant mokslinius
tyrimus, dalyvaujant konferencijose ar rengiant akademines publikacijas.
Aktyviai dalyvaudami moksliniame darbe, studentai ugdosi gebėjimą analizuoti
informaciją, apibendrinti žinias ir veiksmingai perteikti savo išvadas. Be to,
dalyvavimas mokslinėje veikloje stiprina studentų atsakomybės už savo išsilavinimą
jausmą, ugdo aistrą mokytis visą gyvenimą ir rengia juos būsimoms akademinėms ir
profesinėms pastangoms. Taip pat tai gali padėti spręsti ir studentų finansinių
problemų klausimą, kai studentas, dalyvaudamas mokslinėje veikloje, galėtų gauti
atitinkamą atlygį. Toks įtraukimas turėtų būti skatinamas ir įgyvendinamas visose
pakopose, o ne tik magistrantūroje ar doktorantūroje.
2. Stiprinsime studijų socialinę dimensiją.
a. Priėmimo į aukštąsias mokyklas sistema turėtų užtikrinti lygias galimybes
abiturientams, kylantiems iš įvairių socialinių kontekstų, skatinti jų socialinį
judumą. Tobulinsime valstybės remiamų paskolų studentams sistemą, paskolų
grąžinimą susiejant su momentu, kai absolvento atlyginimas pasiekia vidutinį
šalies darbo užmokestį.
b. Sieksime užtikrinti vienodus infrastruktūros standartus aukštojo mokslo
erdvėse žmonėms su negalia. Į tai įeina ugdymo patalpos, bendrabutis,
universitete esančios maitinimo vietos, laboratorijos ir kitos bendrosios
patalpos. Finansavimas aukštosioms mokykloms turi labiau sietis su socialinės
dimensijos plėtros tikslais, infrastruktūros pritaikymu individualius poreikius,
negalią turintiems studentams judėti ir kokybiškai dalyvauti studijose.
c. Sieksime kokybiško studentų apgyvendinimo standarto aukštosiose
mokyklose.
139 Strata, „Lietuvos žmogiškojo kapitalo būklė.“ 2024, 33-35.
https://strata.gov.lt/wp-content/uploads/2024/07/2024_Lietuvos_zmogiskojo_kapitalo_bukle_FINAL.pdf
107
3. Didinsime studijų Lietuvos mokslo institucijose tarptautiškumą. Sieksime
didesnio tarptautinių studentų, dėstytojų ir tyrėjų skaičiaus Lietuvoje. Užtikrinsime,
kad, siekdami pritraukti lietuvių kilmės ir kitus užsienio talentus, universitetai neliktų
vieni – jiems kryptingai talkins visos valstybės institucijos. Kartu šalinsime visas
biurokratines kliūtis, kurias patiria į Lietuvą atvykti norintys studentai ir dėstytojai.
Didinsime stipendijų (įtraukiant ir doktorantūros studijas) skaičių gabiems studentams
iš ne ES šalių. Papildomą dėmesį skirsime informacinėms kampanijoms, skirtoms
pritraukti lietuvių kilmės mokslininkus, dirbančius užsienio mokslo įstaigose ir versle.
4. Vystysime dvigubų diplomų partnerysčių iniciatyvą sudarydami galimybes gauti
ne tik Lietuvos aukštųjų mokyklų, bet ir kokybiškų užsienio universitetų dvigubus
studijų baigimo diplomus, ypač gyvybės mokslų, inžinerijos ir informacinių
technologijų srityse. Skatinsime aukštojo mokslų įstaigų partnerystes su užsienio
universitetais, kurios atvertų naujas tarpuniversitetinių ir tarpdisciplininių išteklių
sutelkimo bei idėjų mainų galimybes.
5. Skirsime daugiau dėmesio jaunojo mokslininko karjeros kokybės ir doktorantų
socialinio statuso gerinimui.
a. Įgyvendinsime doktorantūros studijų modelio reformą, sudarant galimybes
doktorantams iškart tapti etatiniais darbuotojais, kuriems būtų užtikrinamos
visos socialinės garantijos ir ateities karjeros perspektyvos, o kartu mažėtų
paskatos dirbti su doktorantūra nesusijusius kitus darbus. Sudarysime
doktorantams visuotinai prieinamas finansines sąlygas stažuotis užsienio
mokslo tyrimų institucijose.
b. Sustiprinsime tyrėjų karjeros formavimą, jį derinant su Europos mokslinių
tyrimų erdvės ir Europos aukštojo mokslo erdvės principais. Sudarysime
tyrėjams patrauklias galimybes jų karjeros keliui, orientuotam į atradimų
komercializaciją. Atsižvelgiant į tyrėjų daugialypes karjeros trajektorijas ir
verslumo skatinimo svarbą, lanksčiau spręsti tokius klausimus kaip tyrėjų
įgūdžių ir kompetencijų pripažinimas, didesnis judumas ir žinių bei personalo
mainai tarp akademinės bendruomenės ir verslo.
6. Pasieksime Nacionaliniame susitarime dėl švietimo politikos nustatytus finansavimo
tikslus, kad iki 2024 m. pabaigos dėstytojų, mokslo darbuotojų ir kitų tyrėjų
vidutinis darbo užmokestis sudarytų 150 proc. vidutinio šalies darbo
užmokesčio, numatant tvarų darbo užmokesčio augimą po 2024 metų, o 2030 metų
pabaigoje valstybės biudžeto asignavimai MTEP veiklai aukštajame moksle ir
valdžios sektoriuje siektų ne mažiau kaip 1 proc. BVP.
7. Siekdami kokybiško mokslo veiklos vystymo ir aukšto lygio absolventų
kompetencijų, užtikrinsime reikiamą finansavimą pažangiai mokslinių tyrimų
infrastruktūrai.
8. Siekiant užtikrinti naujausių žinių prieinamumą, plėsime Lietuvos universitetų ir
užsienio mokslo centrų bei institutų bendradarbiavimą. Jis turėtų koncentruotis į
didžiausią augimo potencialą turinčias aukštųjų technologijų sritis, pavyzdžiui,
gyvybės mokslų, dirbtinio intelekto technologijas.
9. Kursime didesnį bendradarbiavimą ir jungtis tarp visų švietimo grandžių, taip
siekiant darbo rinkai parengti aukščiausią pridėtinę vertę kuriančius specialistus ir
108
kūrėjus. Sudarysime galimybes kurti bendras programas, apimančias tiek akademinius
mokslus, tiek praktinius profesijos įgūdžius bei sklandų besimokančiųjų ugdymo
procesą, atitinkantį jų gebėjimus, pvz., pradėjus profesines studijas jas tęsti kolegijose
ir universitetuose, o norintiems nutraukti studijas aukštojoje mokykloje pasiūlyti
profesinio mokymo programas. Kartu su aukštosiomis mokyklomis sieksime sudaryti
lankstesnes sąlygas personalizuotoms studijoms, kvalifikacijos kėlimui ir
perkvalifikavimui, peržengiančiam atskirtų studijų programų ribas, kad jos ilgainiui
labiau atlieptų platesnius mokymosi visą gyvenimą poreikius.
10. Airijos pavyzdžiu įdiegsime mikrokredencialais grįstą kompetencijų pripažinimo
sistemą, kuri bet kuriame gyvenimo etape leis sumažinti skirtumus tarp
akademinių ir praktinių žinių. Tokia sistema leis gauti oficialų sertifikatą ir rinktis
akredituotus kursus aukštosiose mokyklose bei sudarys sąlygas tęstiniam,
lankstesniam, individualizuotam profesiniam tobulėjimui.140
KULTŪRA ŠIUOLAIKIŠKAI LIETUVAI
Kultūra plečia akiratį ir stiprina socialinį kapitalą. Šiandien, permainingu ir krizių ir
neapibrėžtumo kupinu laikotarpiu, kultūra įgauna naują misiją – stiprinti socialinį gyvenimą,
sutelkti visuomenę bei įkvėpti vilties ir optimizmo.
Kultūra yra visuomenės gerovės atspindys, rodantis ekonomikos, švietimo, socialinės sferos
ir kitų svarbių valstybės sričių tendencijas. Kultūringa visuomenė yra ne tik mandagi ir
pagarbi, bet ir kūrybiška, atvira, gebanti suprasti ir kritiškai vertinti supantį pasaulį.
Kultūros misija – sutelkti ir įkvėpti visuomenės narius ambicingiems tikslams, skatinti jų
tobulėjimą, užtikrinti darnią gyvenimo kokybę ir stiprinti savirealizacijos ir prasmės pojūtį.
Politiniame lygmenyje kultūra dažnai laikoma antraeiliu elementu, palyginti su kitomis
valstybės sritimis (ekonomika, švietimu, krašto gynyba, sveikatos apsauga). Dėl to kultūra
dažnai atsiduria nepelnytai pamirštoje pozicijoje.
Sieksime kokybiškos ir darnios kultūros mūsų valstybėje, todėl esame pasirengę imtis
esminių pertvarkų kultūros politikoje. Privalome atsisakyti ydingo požiūrio, kuriuo kultūra
vertinama tik per atsiperkamumo ir praktiškumo prizmę arba įkalinama stagnuojančiose
institucijose. Būtina neapsiriboti ministerijų sienomis ir sprendimų ieškoti atviroje ir
kūrybiškoje diskusijoje su visuomene, ekspertais ir kultūros veikėjais.
Šiuolaikiškos kultūros politikos pagrindinės kryptys:
1. Klestinti naktinė ekonomika ir naktinė kultūra.
2. Prieinama ir atvira kultūra.
3. Kalbos politika.
4. Moderni paveldosauga.
Klestinti naktinė ekonomika ir naktinė kultūra
Lietuvoje naktinė kultūra ir ekonomika ilgą laiką buvo vertinamos neigiamai ar net
demonizuojamos, siejamos su nesaugumu ir netvarka. Tačiau, sekdami tarptautiniais
140 Priemonė taip pat minima ir Ekonominės politikos programos dalyje „Daugiau galimybių kurti ir užsidirbti“.
109
pavyzdžiais ir investuodami į naktinę ekonomiką ir kultūrą, galime paversti ją saugia ir
prasminga visuomenės gyvenimo dalimi.
Naktinė ekonomika gali tapti ne tik jaunimo pramogų vieta, bet ir kultūros, kūrybiškumo bei
ekonominės plėtros varikliu, pritraukiančiu vietos gyventojus ir turistus. Mūsų tikslas yra
kurti pozityvų naktinės ekonomikos ir naktinės kultūros įvaizdį, pabrėžiant jos svarbą mūsų
visuomenės ir ekonomikos augimui bei gerovei. Mūsų miestuose turi klestėti gyvybinga ir
saugi naktinė ekonomika, kuri skatina kūrybiškumą, įvairovę ir inovacijas.
Vienas iš pagrindinių iššūkių, su kuriuo šiandien susiduria naktinės ekonomikos sektorius,
yra jo suvienodėjimas ir standartizacija, kai ekonomiškai konkurencingomis yra laikomos tik
vieno tipo įstaigos, bet apribojamos vietinės kultūros vystymą(si) skatinančios alternatyvios
veiklos ar iniciatyvos.
1. Sekdami kitų Europos valstybių pavyzdžiais, Lietuvos kultūros taryboje
įsteigsime naują naktinės kultūros administratoriaus poziciją, kuri prižiūrės
naujai įsteigto naktinio fondo projektų lėšų perskirstymą miestams ir regionams.
Naktinės kultūros administratorius padės koordinuoti naktinės ekonomikos veiklas,
skatins bendradarbiavimą tarp verslo, policijos ir bendruomenių bei spręs su saugumu
susijusius klausimus. Naktinės kultūros administratorius taip pat padės rūpintis
alternatyvių naktinės kultūros vietų kūrimu.
Naktinė ekonomika mieste
1. Suteiksime daugiau galimybių žmonėms su negalia galimybes mėgausis naktine
kultūra, nes naktinių pramogų vietų patalpos, įskaitant tualetus, įėjimus ir staliukus,
dažniausiai nėra jiems pritaikytos. Tam privalome užtikrinti bendradarbiavimą tarp
savivaldybių ir jose veikiančių naktinių verslų atstovų, kurie galėtų pasidalinti
administracine ir finansine našta pritaikant patalpas žmonėms su negalia. Naktinės
ekonomikos vietoms galėtų būti teikiamos nekilnojamo turto mokesčio lengvatos,
skatinant pritaikyti patalpas žmonėms su negalia. Taip pat skatinsime Kultūros
paveldo departamentą sudaryti lankstesnes sąlygas patalpų pritaikymui, pavyzdžiui,
lankstesniais leidimais praplėsti fasadines įėjimo duris valstybės saugomuose
namuose.
2. Aktuali išlieka ir viešosios tvarkos pažeidimų problema, kai poilsio bei ramybės
trikdymas tampa pretekstu reikšmingai (ap)riboti naktinės ekonomikos dalyvių veiklą,
tad siektume nekilnojamojo turto mokesčio lengvata taip pat pritaikyti skatinant
diegti triukšmo valdymo priemones.
3. Sieksime, kad naktinės ekonomikos sektoriaus darbuotojai būtų geriau
apmokyti, kaip elgtis krizių valdymo atvejais, pradedant nuo alkoholio ir
psichoaktyvių medžiagų vartojimo žalos mažinimo iki seksualinio priekabiavimo
prevencijos priemonių. Naktinės kultūros vietose taip pat turi būti lengviau
prieinamos informacijos, kaip elgtis ir kokių priemonių imtis turint įtarimų, kad
žmogus buvo priverstinai apsvaigintas ar patyrė smurtą (prievartą). Daugiau dėmesio
būtina skirti ir prevencijai. Taip pat skirsime papildomas lėšas savivaldybėms, jog jos
galėtų teikti psichologo, lytinio švietimo, narkotinių medžiagų naudojimo žalos
mažinimo, jaunimo politikos stiprinimo, atviros bendradarbystės ir jaunimo erdvės
kūrimo paslaugas.
110
Naktinė ekonomika regionuose
Siekiame kurti pozityvų naktinės ekonomikos ir naktinės kultūros įvaizdį ne tik
didmiesčiuose, bet ir Lietuvos regionuose. Tai prisidės prie vietinių bendruomenių stiprinimo,
ekonomikos augimo ir regionų patrauklumo didinimo. Naktinė kultūra padės regionams
išnaudoti savo potencialą ir tapti patrauklesniems tiek vietos gyventojams, tiek turistams.
1. Regionuose skatinsime restoranų, barų, kultūros centrų kūrimąsi ir
gyvybingumą, kurie sukurs papildomas pajamas ir darbo vietas vietiniams
gyventojams bei sukurs erdves kultūriniams projektams bei renginiams vykti. Tai
padės diversifikuoti vietos ekonomiką, priklausomą nuo tradicinių pramonės šakų.
Gyvybinga naktinė ekonomika ir kultūra padės išlaikyti jaunimą regionuose,
suteikdama jiems pramogų ir užimtumo galimybių.
2. Vystysime jaunimo centrus bei kultūros erdves, kuriuose būtų organizuojami
įvairūs naktiniai renginiai, kūrybinės dirbtuvės ir kitos veiklos, kurios įtrauktų
jaunimą ir skatintų jų kūrybiškumą bei socialinį gyvenimą.
3. Sieksime, kad naktinė kultūra padėtų atskleisti ir puoselėti regionų kultūrinį
paveldą bei unikalumą. Tai apimtų folkloro renginius, tradicinės muzikos vakarus,
amatų muges, muzikos ir šokių festivalius bei renginius, kurie atspindėtų vietos
kultūrą, tradicijas ir taip pat skatintų ekonomikos augimą. Regionų unikalūs
kultūriniai naktiniai renginiai padės pritraukti turistus bei skatins tarpmiestinę
migraciją.
Prieinama ir atvira kultūra
Atviras kultūros sektorius
Matome, kad šių dienų kultūros politikos formavimas remiasi beveik išimtinai tik valstybinio
kultūros sektoriaus perspektyva, ignoruojant nevyriausybinių organizacijų sektoriaus
sukuriamas pridėtinės kultūrines ir ekonomines vertes.
1. Padidinsime nevyriausybinių organizacijų vaidmenį kultūros valdymo sistemoje.
Ekonomikos srityje veikia verslo akseleravimo įrankiai – ,,Spiečiai“, kurie veikia kaip
verslo bendradarbystės erdvės, kuriose nemokamai teikiami pradedančiajam verslui
skirti paslaugų paketai. Tai priartina verslus prie bendruomenių ir sukuria galimybes
jiems tobulėti. Kultūros sektoriaus veikėjų bendradarbiavimas su vietos verslumo
iniciatyvomis galėtų atnešti abipusę naudą.
2. Kartu su savivaldybėmis kursime programas, skirtas skatinti skaitymą ir
įsitraukimą į kultūros veiklas. Palengvinsime modernių, multimedijų kultūros
erdvių (bibliotekų, mediatekų, tarpdisciplininių institucijų, knygynų-kavinių, kultūros
centrų savivaldybėse) kūrimą. Užtikrinsime jų plėtrą nuo sostinės iki atokesnių
vietovių rajoninėse savivaldybėse.
111
Regionų inovacijų ir kultūros skatinimo programa
Lietuvos regionuose ekonominis ir kultūrinis augimas yra nevienodas, daugelis regionų
susiduria su gyventojų mažėjimu, investicijų trūkumu ir žemesniu gyvenimo lygiu,
lyginant su didmiesčiais.
Regionų inovacijų ir kultūros skatinimo programa siektų skatinti regionų ekonominį ir
kultūrinį augimą per vietos bendruomenių įtraukimą ir inovacijas. Kiekvienais metais
skirtinguose Lietuvos regionuose būtų organizuojamas konkursas, kurio metu gyventojai
pristatytų savo verslo ir kultūrines idėjas specialiai komisijai. Ši komisija būtų sudarytą iš
verslo, kultūros, švietimo ir valdžios atstovų, kurie vertintų pateiktas idėjas bei padėtų
laimėjusiems jas įgyvendinti. Ši iniciatyva leistų sumažinti ekonominį atotrūkį tarp miestų
ir regionų, augintų bendruomenes, stiprintų vietos gyventojų pasitikėjimą valdžia bei kurtų
ilgalaikes ir tvarias ekonominės ir kultūrinės plėtros galimybes.
Globali kultūra
Siekdami užtikrinti, kad Lietuvos kultūros sektorius būtų konkurencingas ir dinamiškas,
sudarysime palankias, laikmetį atitinkančias sąlygas talentams augti ir klestėti. Atversime
plačias galimybes kūrybiniams eksperimentams bei skatinsime kultūros laboratorijų
steigimąsi. Tai erdvės, kuriose galės gimti nauji, novatoriški projektai, turintys potencialą
tapti sėkmingo kultūros eksporto pagrindu ateityje.
Atsižvelgdami į globalios kultūros raidos tendencijas, formuodami valstybės kultūros politiką
ypatingą dėmesį skirsime tarptautiniam bendradarbiavimui. Skatinsime dalyvavimą
tarptautinėse kultūros programose, kurios ne tik praturtins mūsų šalies kultūrinį gyvenimą,
bet ir suteiks galimybę Lietuvos menininkams bei kūrėjams dalintis savo darbais su
pasauline auditorija.
Kad šie tikslai būtų įgyvendinti, siūlome keletą konkrečių politinių iniciatyvų.
1. Kūrybinių laboratorijų programa: inicijuosime programą, skirtą kūrybinių
laboratorijų ir inkubatorių steigimui bei veiklos palaikymui. Šios laboratorijos veiks
kaip inovacijų centrai, kur menininkai, kūrėjai ir kiti kūrybinių industrijų atstovai
galės eksperimentuoti su naujomis idėjomis, metodais ir technologijomis. Programos
rėmuose bus teikiamos konsultacijos ir tarptautinių ekspertų mentorystė, siekiant
užtikrinti, kad kūrybinės laboratorijos būtų produktyvios ir inovatyvios.
2. Talentų ugdymo ir mobilumo fondas: sukursime specialų fondą, skirtą
talentingiems menininkams ir kūrėjams, kuris remtų jų dalyvavimą tarptautiniuose
rezidencijų, mainų programose ir festivaliuose. Tai padėtų Lietuvos kūrėjams įgyti
tarptautinės patirties, plėtoti savo kūrybinius įgūdžius ir užmegzti vertingus ryšius su
užsienio kolegomis. Taip pat įtrauksime užsienio diasporą į šias programas.
3. Tarptautinių kultūros programų plėtra: vystysime ir plėsime Lietuvos dalyvavimą
tarptautinėse kultūros programose, tokiose kaip „Kūrybiška Europa“141
, „Horizontas
141 „Kūrybiška Europa“ (Creative Europe). Tai Europos Sąjungos programa, skirta kultūros ir kūrybinių
industrijų rėmimui. Programa apima įvairias sritis, įskaitant kultūros projektų finansavimą, kūrybinių industrijų
rėmimą ir audiovizualinio sektoriaus (pvz., kino, TV) skatinimą. Lietuva, kaip ES valstybė narė, aktyviai
dalyvauja šioje programoje.
112
2020142
“ ir kitose. Sieksime, kad Lietuvos kultūros organizacijos ir menininkai
aktyviau dalyvautų šiose programose, taip didindami savo tarptautinį matomumą ir
stiprindami tarptautinį bendradarbiavimą.
4. Kultūros eksporto strategija: parengsime nacionalinę kultūros eksporto strategiją,
kuria bus siekiama identifikuoti perspektyviausius kultūros produktus ir paslaugas,
turinčius didžiausią potencialą tarptautinėje rinkoje. Ši strategija apims rinkos
tyrimus, eksporto skatinimo priemones, kaip specializuotos parodos ir pristatymai
užsienio rinkose, bei paramą eksporto strategijų kūrimui ir įgyvendinimui.
Sudarysime sąlygas užsienyje įsitvirtinusių lietuvių kilmės asmenų motyvuotam
įsitraukimui į kultūros diplomatiją.
5. Tarptautinių kultūros festivalių ir renginių rėmimas: skatinsime tarptautinių
kultūros festivalių, bienalių ir kitų renginių organizavimą Lietuvoje. Šie renginiai taps
platforma, kurioje vietos kūrėjai galės susitikti su pasaulio menininkais, keistis
idėjomis ir pristatyti savo darbus tarptautinei publikai. Valstybė teiks paramą, siekiant
užtikrinti šių renginių kokybę ir jų poveikį šalies kultūriniam gyvenimui bei
tarptautiniam įvaizdžiui.
Kultūros skaitmenizacija ir debiurokratizacija
Kultūra turėtų būti plačiai prieinama visiems, o tam itin svarbi yra jos skaitmeninimo kryptis.
Paspartinsime kultūros išteklių skaitmeninimo procesus, apimančius muziejų ir
bibliotekų kolekcijas, audiovizualinę medžiagą, materialaus ir nematerialaus paveldo
dokumentus. Sieksime, kad internetiniai kultūros ištekliai būtų lengvai prieinami
kiekvienam piliečiui, nepriklausomai nuo jo gyvenamosios vietos ar socialinės padėties.
Įgyvendinsime nacionalinį skaitmeninimo projektą, kuris ne tik išplės kultūros prieinamumą,
bet ir padės išsaugoti mūsų kultūrinį paveldą ateities kartoms. Tuo pačiu metu pabrėšime
skaitmeninių kompetencijų ugdymo svarbą visose amžiaus grupėse, ypač tarp vyresniosios
kartos, kad senjorai turėtų galimybes naudotis šiuolaikinėmis technologijomis ir galėtų
aktyviai dalyvauti skaitmeniniame kultūros gyvenime.
Siekiant užtikrinti sėkmingą šių tikslų įgyvendinimą, pasiūlysime keletą konkrečių politinių
iniciatyvų.
1. Sukursime nacionalinę skaitmeninių kompetencijų ugdymo programą, kuri
apims tiek formalųjį švietimą, tiek mokymosi visą gyvenimą iniciatyvas, skirtas
vyresnio amžiaus žmonėms. Ši programa apims tiek praktinį mokymąsi, kaip
naudotis internetiniais kultūros ištekliais, tiek specializuotus kursus apie skaitmeninės
kultūros turinio kūrimą ir vartojimą.
2. Inicijuosime paskatas viešosioms ir privačioms kultūros institucijoms,
skatinančias jas spartinti turimų išteklių skaitmeninimą ir jų prieinamumo
didinimą.
142 „Horizontas 2020“ (Horizon 2020). Tai buvusi Europos Sąjungos mokslinių tyrimų ir inovacijų programa,
kuri veikė 2014–2020 m. Jos tikslas buvo skatinti mokslinius tyrimus, inovacijas ir technologijų plėtrą. Nors
„Horizontas 2020“ buvo orientuotas į daugelį sričių, įskaitant kai kurias kultūros ir kūrybinių industrijų
iniciatyvas, šiuo metu programa jau baigėsi. Ją pakeitė nauja ES programa „Horizontas Europa“ (Horizon
Europe), kuri veikia nuo 2021 m. ir apima daugumą tų pačių sričių.
113
3. Sieksime sukurti vieningą nacionalinę kultūros platformą, kurioje būtų
kaupiami ir prieinami visi skaitmeninti kultūros ištekliai. Ši platforma ne tik
suteiks patogų priėjimą prie įvairių kultūros objektų, bet ir padės skatinti
bendradarbiavimą tarp skirtingų kultūros institucijų bei kūrėjų.
4. Inicijuosime viešas kampanijas, skatinančias visuomenės informuotumą apie
skaitmeninės kultūros galimybes ir svarbą, ypatingą dėmesį skirdami vyresnio
amžiaus žmonių įtraukimui. Šios iniciatyvos padės užtikrinti, kad visi visuomenės
nariai galėtų lygiai dalyvauti kultūriniame gyvenime, nepriklausomai nuo jų
technologinių įgūdžių ar prieigos prie fizinių kultūros objektų.
5. Reikšmingai sumažinsime biurokratinius reikalavimus, varžančius kultūros sritį
ir kitas minkštąsias visuomenės veiklas. Mūsų tikslas – peržiūrėti ir supaprastinti
mokesčių ir viešųjų pirkimų sistemas, pritaikant jas prie kultūros sektoriaus
specifikos. Tai leis lanksčiau ir efektyviau organizuoti kūrybinius procesus, skatins
inovacijas ir užtikrins, kad menininkai ir kultūros veikėjai galėtų koncentruotis į savo
pagrindinę misiją – kultūros kūrimą ir sklaidą.
Kalbos politika, tarnaujanti žmonėms
1. Siekiant modernizuoti ir pritaikyti kalbos politiką šiuolaikinėms realijoms, iš esmės
peržiūrėsime dabartinę kalbos politiką. Sankcijomis grįstas jos modelis nebeatitinka
dinamiškai besivystančios visuomenės poreikių. Atsisakysime draudimais grįstos
kalbos politikos. Panaikinsime perteklinius draudimus, sukuriančius perteklinę naštą
verslui ir varžančius komunikacijos ir rinkodaros raiškos galimybes. Sieksime sukurti
lankstesnę ir labiau į praktiką orientuotą kalbos politiką, kuri atspindėtų dabartines
gyvąsias kalbos vartojimo praktikas, kartu išsaugant esmines lietuvių kalbos vertybes
ir jos unikalumą.
2. Panaikinsime Valstybinės kalbos inspekciją (VKI), atsisakydami baudų politikos
ir likusias funkcijas perduodami Valstybinės lietuvių kalbos komisijai (VLKK).
Sieksime, kad VLKK atliktų konsultavimo, tyrimų ir šviečiamąsias funkcijas.
Šiuo metu valstybinės kalbos politikos srityje veikia 2 institucijos – VLKK, atliekanti
politikos formavimo vaidmenį, ir VKI, atliekanti įgyvendinimo funkciją bei atsakinga
Kultūros ministerijai. Atsisakysime VKI dalį jos funkcijų panaikinant (ypač skiriant
pinigines baudas), o dalį perduodant jau egzistuojančiai VLKK. Pagrindiniai tikslai
šiuo pokyčiu būtų: a) siekti mažiau sankcijomis bei proaktyviu visuomenės
moralizavimu grįstos valstybinės kalbos politikos; b) keisti perteklinę naštą verslui
kuriančią, į pažeidimų paieškas orientuotą kalbos priežiūros politiką; c) mažinti
valstybinių institucijų funkcijų dubliavimąsi, atsisakyti nereikalingų valstybės
institucijų funkcijų.
Moderni paveldosauga
1. Sukursime specialią programą, kuria suteiksime galimybę įsigyti bešeimininkį
nekilnojamąjį turtą bei savivaldybėms priklausantį apleistą nekilnojamąjį turtą
jį įsigyjant už mažą, vietos savivaldos nustatytą kainą. Nekilnojamo turto pirkėjai
galės atidėti mokėjimą už nekilnojamąjį turtą, jei įsipareigos jį atnaujinti, renovacijos
114
išlaidas išskaičiuojant iš pradinės pirkimo kainos. Įsigyjant turtą bus būtina
susiplanuoti turto atnaujinimo planą, o, turtui esant autentiškam, šią vertybę būtina
išsaugoti. Panaši regionų gaivinimo praktika, kai bešeimininkis nekilnojamas turtas
parduodamas už simbolinę kainą, vykdoma Italijoje bei Kroatijoje.
2. Imsimės ryžtingų veiksmų, kad Lietuvoje susiformavusi konservatyvi
paveldosaugos tradicija pasikeistų ir atlieptų šiandien pasaulyje vyraujančias
praktikas. Lietuvai svarbus gyvas, žmogui tarnaujantis paveldas, tenkinantis
visuomenės poreikius. Kultūrinio paveldo lankymas turi eiti koja kojon su turizmo
skatinimu, kuris yra potencialus išteklių šaltinis paveldo priežiūrai ir išsaugojimu.
Šiuo metu esame kritinio lūžio taške, kai turime skubėti išsaugoti nekilnojamo
kultūros paveldo objektus (NKPO) ateitiems kartoms.
3. Pagrindinės problemos nekilnojamo kultūros paveldo išsaugojime – materialiųjų ir
žmogiškųjų išteklių stygius bei biurokratija. Siekiant išsaugoti nekilnojamąjį
kultūros paveldą, sieksime efektyvios NKPO inventorizacijos, pasitelkiant
inovatyvius sprendimus, bei aiškaus saugotinų vertybių nustatymo. Nors
Kilnojamų kultūros paveldo objektų skaitmenizavimas jau yra tapęs įprastu dalyku,
nekilnojamo paveldo atveju tai yra vis dar reta praktika. Pasinaudosime Vilniuje
paveldo inventorizavimo ir skaitmenizavimo pasitelkiant naujausias technologijas
galimybėmis (pavyzdžiui, dronais skaitmenizuojama Šnipiškių mikrorajono medinė
architektūra į 3D modelius). Toks nekilnojamo kultūros paveldo skaitmenizavimas
būtinas kultūros paveldo objektams, kadangi nemaža dalis objektų yra prastos būklės,
o skaitmenoje esanti informacija suteiktų galimybę ateities kartos prisiliesti prie tokio
paveldo, jį analizuojant ir atkuriant.
4. Suteiksime sąlygas įsigyti bešeimininkius NKPO, tačiau kartu inicijuosime
neprižiūrimų NKPO perėmimą valstybės nuosavybėn, o nesant tokiai galimybei –
pradėsime objektų priežiūros darbus, lėšas išieškant iš turto savininko. Ieškosime
optimaliausių sprendimų išsaugojant NKPO, tai – mūsų visų atsakomybė.
SVEIKESNIO IR KOKYBIŠKESNIO GYVENIMO LINK
Lietuvos žmonės vidutiniškai gyvena daugiau nei 4 metais trumpiau nei kiti ES gyventojai.143
Europos Sąjungoje gyvenančių moterų vidutinė tikėtina gyvenimo trukmė yra 84,2 metai, o
vyrų 78,9 metai.144 Tuo tarpu Lietuvoje vyrų vidutinė tikėtina gyvenimo trukmė yra maždaug
10 metų trumpesnė nei moterų ir siekia 70,86 metus. Moterys pagal vidutinę tikėtiną
gyvenimo trukmę gyvena maždaug 79,57 metus.145
145 Plačiau:
https://eurydice.eacea.ec.europa.eu/lt/national-education-systems/lithuania/gyventojai-demografine-padetis-kalb
os-ir-religijos
144 Plačiau:
https://ec.europa.eu/eurostat/databrowser/view/demo_mlexpec__custom_12271181/default/table?lang=en&fbcli
d=IwZXh0bgNhZW0CMTAAAR0jhK2SEjFHonCZzwDwoEDw_JgksNPuVzLJ6V37pnKpW-vUNcth1uRvEtE
_aem_3eJBYtn8efg6hyB23jr13A
143 Plačiau:
https://ec.europa.eu/eurostat/web/products-eurostat-news/w/DDN-20240503-2?fbclid=IwZXh0bgNhZW0CMT
AAAR3gWtZq-KTO0PqOTCf96_sj4DnwbfYuENUGy7Gc3PmdIzchVJwy2tODz7k_aem_jWHNGkp2hEheJo
OEZQnoXw
115
Tiesa, peržvelgę į ilgalaikes tendencijas matome, kad vidutinė gyvenimo trukmė 2000–2019
m. laikotarpiu Lietuvoje išaugo nuo 72,1 metų iki 76,5 metų, nors vis dar atsiliekame nuo ES
vidurkio – 81,5 metų.
Gyvename ilgiau, tačiau, ar kokybiškiau? Lietuvoje tikėtina vidutinė vyro sveiko gyvenimo
trukmė yra vos 55 metai, moterų beveik 59 metai, kai ES valstybių vidurkis yra 65 ir 64
metai. Akivaizdu, kad ilgaamžis ir sveikas gyvenimas Lietuvoje išlieka rimta problema,
daranti didžiulę įtaką žmonių gyvenimo kokybei.
Kokie veiksniai turi lemiamą įtaką ilgesniam ir sveikesniam gyvenimui? Kaip spręsti šias
problemas gali ir privalo sveikatos apsaugos sistemos reformavimas?
Pagrindiniai veiksniai, lemiantys trumpesnę nei ES vidurkis vidutinę tikėtiną gyvenimo
trukmę Lietuvoje:
➔ Aukštas širdies ir kraujagyslių ligų paplitimas.
➔ Netinkami mitybos įpročiai.
➔ Mažas fizinis aktyvumas.
➔ Mirtys dėl išorinių priežasčių (savižudybės, pavojingas, į savinaiką nukreiptas
elgesys).
➔ Aplinkos veiksniai (oro tarša ir kiti aplinkos faktoriai).
➔ Sveikatos priežiūros paslaugų netolygus prieinamumas.
Esminės Lietuvos sveikatos apsaugos sistemos problemos yra šios:
➔ Nepakankamas ir iš dalies netaiklus prevencinių programų taikymas ir
prevencijos vaidmens suvokimas bei vieta sveikatos apsaugos sistemoje, įskaitant
ankstyvąją diagnostiką.
➔ Specialistų trūkumas, finansavimo trūkumas ir neefektyvus esamo finansavimo
paskirstymas.
➔ Sveikatos priežiūros paslaugų netolygus prieinamumas ir eilių pas gydytojus
specialistus problema.
Proveržio kryptys efektyvesnei ir taiklesnei sveikatos apsaugai:
1. Subalansuotas sveikatos apsaugos sistemos finansavimas ir efektyvus finansų
panaudojimas.
2. Šeimos gydytojų ir jų komandos stiprinimas.
3. Psichikos sveikata – tokia pat svarbi kaip ir fizinė sveikata.
4. Užbaigsime viduramžius reprodukcinėje sveikatoje.
5. Mokslu grįsta priklausomybių prevencija.
6. Geresnės darbo sąlygos medikams ir aukščiausi valdymo standartai.
7. Medikų profesinės savivaldos stiprinimas.
8. Sveikatos inovacijos ir efektyvus sveikatos duomenų panaudojimas.
9. Taktinė medicina ir pasirengimas krizinėms situacijoms.
10. Vaistinė – visavertė sveikatos apsaugos sistemos dalyvė.
116
Subalansuotas sveikatos apsaugos sistemos finansavimas ir
efektyvus finansų panaudojimas
Lietuvos sveikatos apsaugos sistema finansuojama Privalomojo sveikatos draudimo fondo
(PSDF) lėšomis, kurios šiais metais sudaro 3,5 mlrd. eurų. Iš pažiūros tai – didžiuliai
pinigai, siekiantys 5,4 proc. Lietuvos bendrojo vidaus produkto (BVP)146
.
Visgi Europos Sąjungos mastu išliekame tarp mažiausiai sveikatos apsaugai skiriančių
valstybių, lenkdami vos keturias kitas valstybes147
. Tai nereiškia, kad Lietuvoje žmonių
sveikatos apsaugos poreikiai mažesni, tai reiškia, kad žmonės už šias paslaugas daugiau moka
iš savo kišenės – tokios išlaidos sudaro 2,25 proc. Lietuvos BVP ir tik penkių kitų ES
valstybių gyventojai sumoka daugiau148
.
Šie duomenys rodo, kad turime imtis veiksmų tiek didinti privalomojo sveikatos draudimo
fondo pajamas, tiek efektyviau administruoti šiuos pinigus, jeigu siekiame mažinti eiles
sveikatos priežiūros įstaigose ir gerinti sveikatos paslaugų kokybę.
Kokius sprendimus priimsime, kad sustiprintume sveikatos apsaugos finansavimo sistemą?
1. Padidinsime valstybės įmokas už jos lėšomis draudžiamus asmenis. Sieksime, kad
valstybės įmoka už vieną asmenį būtų lygi 6,98 procento einamųjų metų 12
minimaliųjų mėnesinių algų dydžio. Šiuo metu už vieną asmenį valstybė moka
mažesnes įmokas, negu mokamos už minimalų atlyginimą gaunantį asmenį, todėl į
fondą surenkama per mažai pinigų.
2. Įgalinsime Privalomąjį sveikatos draudimo fondą patį uždirbti pinigus. Fondas
disponuoja didelėmis lėšomis, kurių dalį turime investuoti ir taip uždirbti palūkanas.
Dirbančiųjų įmokos ir valstybės biudžeto lėšos sudaro 99,4 proc. PSDF pajamų. Tai
reiškia, kad neskiriama pakankamai dėmesio alternatyviems pajamų šaltiniams.
3. Sudarysime sąlygas padidinti papildomu (savanorišku) sveikatos draudimu
apdraustų asmenų skaičių. Sieksime sudaryti mokestines paskatas rinktis šią
draudimo rūšį ir nepritarsime bandymams ją papildomai apmokestinti.
4. Nustatysime sveikatos paslaugų ir prekių įkainius, atitinkančius realias
sąnaudas. Inicijuosime Sveikatos priežiūros paslaugų bazinių kainų metodikos
pakeitimus, kad paslaugų ir prekių kainos atspindėtų realias sąnaudas. Sveikatos
priežiūros įstaigoms dėl esamos tvarkos neapsimoka investuoti į brangesnę ir
modernesnę įrangą ir dėl to kenčia teikiamų paslaugų kokybė.
5. Įvykdysime Valstybinės ligonių kasos pertvarką – ji taps įstaigas
konsultuojančia, o ne baudžiančia institucija. Pertvarkysime Valstybines ligonių
kasas į dvi įstaigas, atskirdami fondo administravimo ir paslaugų kontrolės funkcijas.
VLK turi padėti sveikatos priežiūros įstaigoms kokybiškiau teikti paslaugas, o ne
apkrauti jas biurokratiniais pančiais ir baudomis. Įvykdysime tokią šios priežiūros
148 2022 m. duomenimis, ten pat.
147 2022 m. duomenimis, https://data.oecd.org/healthres/health-spending.htm
146 Plačiau: https://ligoniukasa.lrv.lt/lt/naujienos/ligoniu-kasos-pristato-psdf-biudzetas-trumpai/
117
institucijos transformaciją, kokią išgyveno Valstybinė mokesčių inspekcija (VMI), iš
vidutiniokės tapusi pažangiausia priežiūros institucija. Jei gali VMI, tai gali ir VLK.
6. Panaikinsime barjerus privačioms įstaigoms teikti valstybės kompensuojamas
paslaugas. Sveikatos problemų turinčiam žmogui nėra svarbu, kas yra įstaigos
steigėjas – jam svarbu gauti kokybiškas paslaugas. Deja, dabartinis sveikatos paslaugų
finansavimo reguliavimas tebėra nepalankus privačioms medicinos įstaigoms. Sąlygos
privačių įstaigų diskriminavimui ir teisinis neapibrėžtumas verčia dalį šių įstaigų
tiesiog nesiūlyti kompensuojamų paslaugų. Tai mažina ir sveiką konkurenciją, ir
paslaugų prieinamumą, todėl privalome sukurti tokias pačias galimybes teikti ir tokias
paslaugas, kurios yra apmokamos PSDF lėšomis.
Šeimos gydytojų ir jų komandų stiprinimas
Šeimos gydytojai ir jų komandos – tai pirmieji specialistai, galintys taikliai nustatyti
negalavimą, skirti gydymą ir konsultuoti sveikimo kelyje. Šių specialistų bendras darbas ne
tik padeda greičiausiai suteikti visą reikiamą pagalbą, bet ir užtikrina kelią geresnės sveikatos
link – valdyti lėtines ligas, pašalinti pasikartojančių susirgimų priežastis, išvengti dalies ligų,
apskritai, koreguoti gyvenseną bei išlikti sveikoms ir sveikiems kuo ilgiau.
1. Stiprinsime šeimos gydytojų komandas. Šiandien dar nesame pasiekę geriausio
šeimos gydytojų ir jos komandų galimybių realizavimo. Šeimos gydytojo komandoje
turėtų dirbti bent du slaugytojai, atvejo vadybininkas, socialinis darbuotojas, akušeris,
kineziterapeutas ir gyvensenos medicinos specialistas. Tinkamai subalansuotos
šeimos gydytojo komandos darbas padėtų didžiajai daliai žmonių išvengti rimtų
sveikatos krizių ir patekimų į ligoninę.
2. Suteiksime šeimos gydytojams daugiau įrankių, kad jie galėtų padėti trumpinti
eiles pas gydytojus specialistus. Šiandien platesnio ištyrimo galimybes turi tik
gydytojai specialistai, todėl dažniausiai pirmasis vizitas su siuntimu į antrinį lygį
apsiriboja papildomu tyrimų paskyrimu. Visų laikas būtų sutaupytas, jei pas gydytoją
specialistą būtų galima ateiti turint reikiamų tyrimų rezultatus, o gydytojas jau būtų
juos įvertinęs.
3. Efektyviam šeimos gydytojo darbui užtikrinti pacientų skaičius vienam gydytojui
turės būti fiksuotas ir limituotas. Perteklinio siuntinėjimo tarp šeimos gydytojo ir
gydytojo specialisto padės išvengti ir tinkamas konsultacijų apmokėjimas. Šiandien
pertekliniai siuntimo reikalavimai tebeverčia gydytoją ir jo komandą dirbti
raštininkais ir neefektyviai eikvoja paciento ir visos sveikatos sistemos brangų laiką.
4. Sukursime teisinę bazę nuotolinių ir skaitmeninių sveikatos paslaugų
apmokėjimui. Internetinės gydytojų konsultacijos populiarėja tarp jaunesnio ir
darbingo amžiaus žmonių. Telemedicinos paslaugos gali pasitarnauti ir kaimo
vietovėse, kur galimybės naudotis sveikatos priežiūros įstaigomis neretai yra ribotos.
Naudodamiesi technologijomis, ne tik patys pacientai gali stebėti savo kraujospūdį,
pulsą, gliukozės rodiklius, tačiau ir šeimos gydytojo komanda gali padėti valdyti
lėtines ligas ir reaguoti į būklės blogėjimą.
5. Sieksime į medicinos pagalbos priemonių sąrašą įtraukti techninę įrangą,
reikalingą nuotolinėms konsultacijoms namuose, paciento būklės stebėjimui
118
(pvz., kraujospūdžio, pulso, gliukozės), bei kurti sveikatos apsaugos sistemos
inovacijų fondą. Tiek visoje Europoje, tiek Lietuvoje didėja skaitmeninių gydymo
sprendimų, siūlančių asmeniniams poreikiams pritaikytus priežiūros planus ir
nuotolinį lėtinių ligų stebėjimą. Tai leistų finansuoti inovatyvius sprendimus sveikatos
priežiūros srityje ir stimuliuoti nuoseklų inovacijų kūrimąsi.
6. Gerinsime ambulatorinių slaugos paslaugas namuose teikiančių specialistų
darbo sąlygas ir užmokestį, kurie išlieka pagrindiniai perdegimo darbe veiksniai.
Slaugytojams perduodant dalį šeimos gydytojų funkcijų, reikalingi ir mokymai bei
kvalifikacijos kėlimas. Svarbios ir smulkios, bet labai reikalingos patogios sąlygos
lankyti pacientus jų namuose, todėl skatinsime savivaldybes užtikrinti galimybes
nemokamai pasistatyti automobilį vizito pas pacientą metu.
7. Plėsime tyrimų paėmimo, psichiatrijos, mobilaus rentgeno ir kitas mobiliąsias
paslaugas. Mobiliosios sveikatos paslaugų plėtra yra svarbi sveikatos apsaugos
kryptis, todėl kelsime tikslą pasiekti tokią paslaugų kokybę, kuri tam tikrais atvejais
pacientui leistų pasirinkti tarp gydymo ligoninėje ir namuose.
8. Daugiau dėmesio psichikos sveikatos sunkumams šeimos gydytojo kabinete.
Priklausomybė, depresija ar valgymo bei kiti sutrikimai taip pat turėtų būti atidžiau
įvertinami būtent šeimos gydytojos kabinete. Rūkymas, žalingas alkoholio vartojimas,
lošimai turi itin didelę įtaką žmogaus psichikos ir fizinei sveikatai. Tokiu atveju,
skiriant didesnį dėmesį priklausomybės ankstyvajai intervencijai ir paciento
informavimui apie metimo rūkyti, priklausomybės gydymo ar žalos mažinimo
paslaugas, stipriai didėja ir kitų sveikatos problemų sėkmingo gydymo tikimybė.
9. Užtikrinsime, kad, atsiradus naujai šeimų lankymo paslaugai, gimdyvės ir
naujagimį auginančios mamos bei tėčiai gautų savalaikį dėmesį ne tik kūdikio
priežiūros ar žindymo klausimais, bet ir jų pačių emocinei sveikatai. Depresijos po
gimdymo klausimynai, greitas pagalbos nukreipimas, esant sunkumams – neatsiejama
šeimos medicinos dalis. Subalansuota šeimos gydytojo komanda atliks tiek
naujagimių ir šeimos lankymo, tiek konsultavimo kūdikio sveikatos, vakcinacijos ir
kitais klausimais darbus.
Psichikos sveikata — tokia pat svarbi kaip ir fizinė sveikata
Psichikos sveikata – sveikatos sistemos podukra, kuriai ir investicijų, ir inovacijų, ir paslaugų
plėtros srityje reikia didesnio dėmesio. Viena iš krypčių, kurioje pavyko pasiekti proveržį, –
nėščiųjų ir pagimdžiusių moterų psichikos sveikata. Šia tema pradėti vykdyti mokymai
akušeriams ir kitiems specialistams. Sukurta speciali atmintinė psichikos sveikatos
klausimais, moterys konsultuojamos ir informuojamos gimdymo namuose, o šeimos
gydytojai stebi ne tik naujagimio svorį ar ūgį, bet ir skiria dėmesio mamos emocinei būklei.
Tačiau iššūkių psichikos sveikatos srityje išlieka daug: aukšta savižudybių statistika, didelis
psichoaktyviųjų medžiagų ir alkoholio vartojimas, perpildytos psichiatrinės ligoninės,
psichikos sveikatos paslaugų stygius yra vis dar gajos stigmos visuomenėje.
1. Ištrauksime psichikos sveikatą iš paraščių Lietuvos biudžete – sieksime psichikos
sveikatai tenkančią dalį padvigubinti nuo 3 iki 6 proc. Tai leistų užtikrinti psichikos
sveikatos paslaugų prieinamumą regionuose, atsirastų daugiau inovatyvių gydymo
119
paslaugų ir svarbiausia – būtų pradėta teikti daugiau tęstinių psichikos sveikatos
paslaugų. Tęstinių paslaugų spraga šiandien tebelemia dažnus ligos paūmėjimus,
ligoninės stacionaro ar net specializuotos globos įstaigų poreikį. Gaudami tinkamas ir
dažnas terapines paslaugas, mobiliųjų komandų lankomi namuose, naudodamiesi
inovatyviais gydymo metodais, žmonės gebėtų geriau valdyti psichikos ligų
simptomus, gyventi įprastą gyvenimą.
2. Skirsime dėmesį mobiliųjų komandų rengimui, visuomenės sveikatos biurų ir
dienos stacionarų paslaugų plėtrai bei kokybės užtikrinimui. Skatinsime psichikos
sveikatos paslaugų inovacijas ir specialistų kvalifikacijos kėlimą, jį finansuojant
valstybės lėšomis.
3. Užtikrinsime paslaugų, reikalingų vaikams su specialiaisiais poreikiais,
prieinamumą ir plėtrą ir didžiuosiuose miestuose, ir regionuose. Suvokdami patyčių
žalą vaiko sveikatai, spręsime patyčių problemą mokyklose ir interneto erdvėje.
Kovodami su smurtu ir patyčiomis mokyklose jau inicijavome projektą, įpareigojantį
vykdyti anonimines visų Lietuvos mokyklų bendruomenės apklausas dėl smurto ir
patyčių paplitimo. Stiprinsime vaikams teikiamas ambulatorines paslaugas dėl
emocijų ir elgesio sutrikimų, žalingo psichiką veikiančių medžiagų vartojimo.
Užtikrinsime, kad vaikai į uždaro tipo įstaigas būtų nukreipiami tik kraštutiniu atveju
ir tik minimaliai būtinam laikui. Šiuo vaiko atskyrimo nuo jam artimos (šeimos)
aplinkos laikotarpiu pasirūpinsime, kad būtų aktyviai teikiama pagalba, skirta visai
šeimai.
4. Plėsime senėjimo ligų ankstyvąją prevenciją. Šiuo metu Lietuvoje demencija
aptinkama per vėlai. Į šios ir panašių senėjimo ligų prevenciją turi būti įtraukti
visuomenės sveikatos biurai, šeimos gydytojai ir neurologai. Su tokiomis ligomis
susidūrus šeimos nariui, itin svarbus dėmesys ir jo artimiesiems. Privalome su
rizikomis dirbti stipriau – taip sutaupysime pinigų valstybei ir gebėsime atitolinti arba
išvis panaikinti kai kurias ligas.
5. Ypatingą dėmesį skirsime būsimiems ir naujiems tėvams, kuriems itin svarbus
bendruomenės kūrimas, galimybė pasidalinti naujomis patirtimis ar baimėmis, erdvė
sužinoti reikalingą informaciją ir kalbėti apie savo išgyvenimus. Paslaugas būtina
užtikrinti tiek mamoms, tiek tėčiams (plačiau žr. Reprodukcinės teisės).
6. Skatinsime privatų ir viešąjį sektorius užtikrinti darbuotojų psichikos sveikatos
išsaugojimą ir emocinę gerovę. Tam, kad paslaugos būtų kokybiškos, jas turi teikti
neperdegę ir nepervargę darbuotojai, todėl būtina atkreipti dėmesį į sveikatai
draugiškas darbo sąlygas, o ypač mobingo išgyvendinimą.
7. Viena didžiausių užduočių Lietuvai – emocinio raštingumo didinimas ir su
psichikos sveikata susijusių stigmų mažinimas. Jau turime psichikos sveikatos
paslaugas, tačiau vis dar aktyvios neigiamos nuostatos kreiptis ir priimti siūlomą
pagalbą. Vis dar negatyviai žvelgiame ir į žmones, kurie turi psichikos sveikatos
sunkumų, nenorime tokių kaimynų ar bendraklasių savo vaikams. Užtikrinsime
programų, skirtų tokių stigmų mažinimui, įgyvendinimą. Jos turi būti didelio masto ir
ilgalaikės, todėl svarbus stabilus, ilgalaikis jų finansavimas ir nenutrūkstamas
visuomenės švietimas.
120
Užbaigsime viduramžius reprodukcinėje sveikatoje
Kiekvienas Lietuvos žmogus turi teisę į kokybišką sveikatos apsaugą ir mokslo laimėjimus
medicinos srityje. Didelėmis pastangomis pavyko išspręsti 30 metų nepajudinamais buvusius
klausimus – įteisintas medikamentinis nėštumo nutraukimas, įtvirtinta cezario pjūvio
operacijos moters pasirinkimu tvarka, pasistūmėta su mokslu grįsto lytiškumo ugdymu.
Tačiau reprodukcinė sveikata Lietuvoje išlieka daugiausiai spragų ir ribojimų turinti sveikatos
sritis ir vienintelė sveikatos sritis, kurios paslaugų užtikrinimą bandoma sustabdyti
pasitelkiant moralizavimą ir krašutines ideologijas.
Sieksime, kad reprodukcinės sveikatos paslaugos ir mokslo laimėjimai jose būtų užtikrinti
kaip ir odontologijos, onkologijos ar bet kurių kitų sveikatos paslaugų atveju.
1. Sveikatai ginti – įstatymas. Reprodukcinių teisių įstatymas padės užtikrinti teisę į
aukščiausią įmanomą sveikatos standartą bei įtvirtins pamatines nuostatas įstatymo
lygmeniu, taip apsaugodamas jas nuo bandymų riboti arba keisti.
2. Daugiau informacijos ir švietimo. Dabartinių apklausų duomenimis, tik 3 proc.
moterų galėtų atsakyti, kur gauti paslaugas bei rasti patikimą informaciją
reprodukcinės sveikatos klausimais. Taip valstybė palieka terpę dezinformacijai ir
sąmoningam savo piliečių klaidinimui. Pasaulio sveikatos organizacija rekomenduoja
centralizuoti ir skaitmenizuoti informaciją apie reprodukcinę sveikatą, taip užtikrinant
jos patikimumą ir prieinamumą.149 Todėl sieksime, kad būtų sukurta valstybinė
informacijos svetainė, kurioje būtų teikiama mokslu grįsta informacija apie
reprodukcinę sveikatą ir nuolat atnaujinami duomenys apie konkrečias Lietuvoje
teikiamas paslaugas, pvz., kompensuojamą kontracepciją ar nėštumo nutraukimą.
3. Didinsime kontracepcijos finansavimą ir prieinamumą Lietuvoje, sieksime
valstybinio savanoriškos sterilizacijos procedūros reglamentavimo. Pagal
kontracepcijos prieinamumą, Lietuva vertinama 50.6 proc. ir pagal šį rodiklį yra
paskutinė iš Baltijos šalių.150 Lietuvoje kontracepcija nėra pakankamai finansuojama
ir lieka neįperkama daliai žmonių, taip neužtikrinant teisės į šeimos planavimo
galimybes. Daugybę metų diskutuojama apie savanoriškos sterilizacijos galimybes
Lietuvoje: šeimos ir žmonės, susilaukę norimo kiekio vaikų ir apsisprendę vaikų
ne(be)turėti, svarsto apie tokią operaciją. Ši paslauga jau daugybę metų įteisinta ir
teikiama beveik visose Europos šalyse bei gretimose Latvijoje ir Estijoje, tačiau
Lietuvoje – ne.
4. Didinsime nemokamų menstruacinės higienos priemonių prieinamumą viešose
vietose. Paseksime kitų Vakarų Europos šalių pavyzdžiu, siekdami mažinti
menstruacinį skurdą ir suteikdami prieinamesnes kontraceptines ir higienos
priemones jaunoms moterims ir mergaitėms.
5. Tobulinsime vėžio prevenciją. Turime siekti apsaugoti savo vaikus nuo vėžio, kurio
galima išvengti – tai gimdos kaklelio, varpos, stemplės ir ryklės, tiesiosios žarnos
vėžys, kurį sukelia ŽPV virusas. Pavyko užtikrinti, kad ir Lietuvoje būtų skiepijama
150 Plačiau: https://tavogyvenimas.lt/kontracepcijos-atlasas-2023/
149 Plačiau:
https://www.who.int/teams/sexual-and-reproductive-health-and-research-(srh)/areas-of-work/digital-innovations
/smart-guidelines-and-digital-adaptation-kits
121
efektyvesne devynvalente vakcina (iki šiol naudota dvivalentė vakcina tik dviejose ES
šalyse – Lietuvoje ir Slovakijoje), o nuo 2023 m. nuo ŽPV skiepijamos ir mergaitės, ir
berniukai. Lietuvoje gimdos kaklelio vėžys yra nustatomas per vėlai, todėl esame tarp
šalių, kuriose mirštamumas nuo šio vėžio tipo yra didžiausias. Sieksime taikyti
geriausias šalių praktikas tam, kad pasiektume aukštą ŽPV sukeliamo vėžio
prevencijos rodiklį ir auganti jaunimo karta šiais vėžiniais susirgimais nebesusirgtų.
6. Stiprinsime pagalbinio apvaisinimo paslaugų teikimą – užtikrinsime teisę tuo
naudotis nesusituokusioms poroms ir moterims be partnerio. Amžinasis embrionų
šaldymas – panaikintas! Sumažėjus finansinei embrionų šaldymo naštai, pagalbinio
apvaisinimo paslauga tapo prieinama didesniam žmonių skaičiui. Visgi įstatymas
išlieka perpildytas perteklinių ribojimų. Lietuvoje su nevaisingumo liga susiduria apie
50 000 žmonių, tačiau pagalbinio apvaisinimo paslaugomis gali naudotis tik
susituokusios poros. Likę mūsų piliečiai šių sveikatos paslaugų vyksta į Latviją, Estiją
ar kitas kaimynines valstybes. Ribodami teisę susilaukti vaikų tiems Lietuvos
žmonėms, kurie jų susilaukti nori ir gali, netampame nei turtingesnė, nei sėkmingesnė
valstybė. Todėl tęsime darbus tam, kad teisė naudotis medicinos mokslo pažanga būtų
užtikrinta nesusituokusioms poroms ir moterims be partnerio. Šiuo klausimu jau
kreipėmės į Konstitucinį Teismą dėl išaiškinimo, inicijavome įstatymo pataisas.
Sieksime ir toliau didinti pagalbinio apvaisinimo paslaugų finansavimą.
7. Priimsime reikalingus sprendimus dėl cezario pjūvio operacijos (CPO).
Lietuvoje pirmą kartą ir po ilgų diskusijų ir ginčų buvo patvirtinta cezario pjūvio
operacijos moters pasirinkimu tvarka – atsiskaityti už medicinos paslaugą jau galima
įstaigos kasoje. Šešėlis panaikintas, tačiau šeima vis dar baudžiama už tokį
pasirinkimą apmokestinant aukščiausia paslaugos kaina. Sieksime, kad CPO būtų
apmokestinama pagal tą pačią tvarką, kaip ir kitos medicinos paslaugos – primokant
už kainos skirtumą, kai pasirenkame brangiau kainuojančią paslaugą.
8. Daugiau dėmesio skirsime gimdyvių psichikos sveikatai ir mažinsime akušerinį
smurtą. Kas dešimta moteris pasaulyje patiria depresiją po gimdymo, o pusei moterų
tai lieka nediagnozuota. Jau pavyko užtikrinti dėmesį nėščiųjų ir gimdyvių psichikos
sveikatai – atsirado informavimas ir konsultavimas apie depresijos po gimdymo
požymius bei pagalbos galimybes, o moters profilaktinio apsilankymo metu šeimos
gydytojai pradeda skirti dėmesį ne tik naujagimio, bet ir mamos savijautai. Sieksime
užtikrinti nuoseklų medikų ir kitų specialistų kvalifikacijos kėlimą psichikos sveikatos
klausimais ir akušerinio smurto apraiškų mažinimą.
9. Reglamentuosime altruistinę surogaciją Lietuvoje. Pasak Sveikatos apsaugos
ministerijos, mūsų šalyje porų, kurioms surogacija yra vienintelis galimas
nevaisingumo gydymo būdas, daugėja.151 Augant medicinos pažangai,
išgyvenamumas po sunkių ligų ir nelaimių didėja, tačiau ne visada pavyksta išsaugoti
vaisingumą. Danijoje, Portugalijoje, Čekijoje ir kai kuriose kitose valstybėse su tuo
susidūrusios poros gali naudotis altruistinės surogacijos paslauga. Altruistinė
surogacija – tai artimų šeimos narių (sesers arba mamos) teikiama pagalba išnešioti
vaisių, kai būsimi tėvai apmoka tik su pagalbiniu apvaisinimu bei gimdymu susijusias
išlaidas.
151 Plačiau:
https://e-seimas.lrs.lt/rs/lasupplement/TAP/854a5233213011ecad9fbbf5f006237b/bd8529d52c1c11ec99bbc1b08
701c7f8/format/ISO_PDF/
122
10. Ginsime moterų teisę į nėštumo nutraukimą. Vienas didžiausių šios kadencijos
metu pasiektų proveržių reprodukcinių teisių srityje – reglamentuotas medikamentinis
nėštumo nutraukimas. Neinvazinė medikamentais grįsta procedūra Vakarų Europos
moterims buvo prieinama jau trisdešimtį metų, tačiau Lietuvos moterims naudotis
mokslo pažanga buvo neleidžiama. Šiandien šie barjerai įveikti, tačiau nėštumo
nutraukimas išlieka teisė, į kurią nuolat kėsinasi kraštutinės ideologijos ir
moralizavimas. Principingai saugosime moterų teisę į nėštumo nutraukimą nuo
bandymų ją riboti arba netgi uždrausti – ši teisė turi būti apibrėžta ir saugoma
įstatymo.
Mokslu grįsta priklausomybių prevencija
Priklausomybė – tai psichikos liga, kuri dar pernelyg dažnai laikoma „įpročiu“. Dauguma
žmonių, žalingai vartojančių psichiką veikiančias medžiagas ar nuo jų priklausomų, norėtų
pasveikti – neberūkyti, nepiktnaudžiauti alkoholiu ar kitais narkotikais, dauguma žalingai
lošiančiųjų – nebelošti. Tačiau priklausomybės ligai, kaip ir bet kuriai kitai fizinei ar
psichikos ligai, įveikti reikia mokslu pagrįsto ir ilgalaikio gydymo.
Psichikos ligų, kaip ir bet kurių kitų ligų, atsiradimo tikimybė gali būti sumažinta, taikant
mokslu pagrįstą prevencija ir žalos mažinimą. Šią kadenciją papildomai biudžete skirti 2 mln.
eurų padėjo užtikrinti sveikatos ir prevencijos paslaugų plėtrą, tačiau priklausomybės sritis ir
toliau negali būti pamiršta.
Priklausomybių prevencija veiksminga tada, kai prasideda ankstyvame amžiuje – yra taikoma
nuo darželinuko iki abituriento, o prevencijos žinias ir įgūdžius jaunimas toliau stiprina
profesiniame ir universitetiniame ugdyme. Valstybės lėšos nebeturi būti švaistomos
neefektyviems metodams, tokiems kaip piešinių konkursai „Rūkymui – ne!“ ar buvusių
priklausomų žmonių kvietimuisi į mokyklas. Tai turėtų apimti kompleksinius veiksmus vaikų
užimtumui, asmenybės ugdymui ir puoselėjimui, tėvų įsitraukimui į savo paauglių gyvenimą
stiprinti.
Psichoaktyviųjų medžiagų vartojimas gali būti vienkartinis ir eksperimentinis, tačiau
pakartotiniai bandymai ar ilgalaikis susidomėjimas medžiagomis dažnai yra susijęs su prasta
jaunų žmonių psichikos sveikata, saugaus emocinio ryšio šeimoje bei bendruomenėje trūkumu
ar silpnais emociniais ir socialiniais įgūdžiais. Negebėjimas atpažinti ir priimti savo jausmų,
susidoroti su stresu, prašyti aplinkinių pagalbos, įveikti vienišumą, liūdesį ar atpažinti kitos
psichikos ligos, tokios kaip depresija ar net šizofrenija, simptomus gali lemti alkoholio ar kitų
narkotikų dažną vartojimą, didinti priklausomybės atsiradimo riziką tiek jaunimui, tiek
suaugusiesiems.
Priklausomybių prevencija
1. Didinsime investicijas į visuomenės psichikos sveikatos raštingumą, mokytojų
kvalifikaciją, specialistų ir nevyriausybinių organizacijų įsitraukimą į gyvenimo
įgūdžių programos dėstymą. Skirsime dideles pastangas išgyvendinti patyčias.
Remdamiesi kitų valstybių geriausiomis patirtimis ir mokslo įrodymais, sieksime
įgyvendinti ilgalaikę ir kompleksinę prevenciją, kurioje aktyviai dalyvauja ne tik
vaikai, bet ir visa šeima, mokykla, neformaliojo ugdymo institucijos, bendruomenė.
123
2. Skirsime papildomą poilsio dieną tėvams, auginantiems paauglius, praleisti laiką
su jais, taip stiprinant ryšį su savo paaugliais, domintis jų išgyvenimais, hobiais ar
pasiekimais. Mokslas ir sėkminga Islandijos patirtis rodo, kad daugiau kokybiško
bendro tėvų ir vaikų laiko – tiesiausias kelias sumažinti paauglių rizikingą elgesį.
3. Plačiau finansuosime tėvystės-motinystės įgūdžių programas šeimoms, teiksime
individualizuotą pagalbą susiduriantiems su iššūkiais, o jaunimui sudarysime
galimybes dalyvauti elgesio keitimo programose, kaip alternatyvą šiuo metu
taikomoms administracinėms nuobaudoms. Mokyklose skatinsime didesnį tėvų
įsitraukimą – tėvų dalyvavimą paskaitose ir mokymuose, įsitraukimą į mokyklos
bendruomenę.
4. Didinsime vaikų užimtumą, nes tai veiksmingiausia pripažinta prevencijos
priemonė, todėl dėsime pastangas jį didinti. Savivaldybėse sieksime nuoseklaus visos
dienos mokyklos finansavimo 1–8 klasėms, sporto kompleksų atvėrimo vaikų,
paauglių, bendruomenių veikloms. Palaipsniui didinsime neformalaus ugdymo
krepšelį, kad bent vieną būrelį lankytų 85 proc. Lietuvos vaikų.152 Kartu stiprinsime
pavežėjimo į būrelius paslaugas atokiau gyvenantiems.
Žalos mažinimas
1. Stiprinsime priklausomybių žalos mažinimą. Tai antrinė prevencija tiems, kas
visgi pasirinko vartoti alkoholį, narkotikus, išbandyti lošimus. Šiomis priemonėmis
siekiama sumažinti žalą pačiam žmogui, jo gyvenimui, sveikatai ar net gyvybei.
Sieksime, kad žalos mažinimo paslaugos pasiektų kuo platesnį žmonių skaičių:
plėsime šeimos gydytojų vykdomas trumpąsias intervencijas dėl rūkymo, alkoholio ar
kitų narkotikų vartojimo, lošimų, kad žalingas vartojimas būtų aptinkamas kuo
ankstyvesniame etape, o daugiau žmonių būtų nukreipti į pagalbos paslaugas.
2. Plėsime konsultavimo ir nelegalių medžiagų sudėties testavimo paslaugas
naktinio pasilinksminimo vietose ir muzikos festivaliuose, steigsime žemo
slenksčio paslaugas ir perdozavimo prevencijos kambarius sergantiems sunkia
narkotikų priklausomybe. Įpareigosime lošimų organizatorius įgyvendinti atsakingo
lošimo rekomendacijas, privalomai informuoti lošėją apie jo praloštą ir laimėtą pinigų
sumą, lošimuose praleistą laiką, būtinybę pasitikrinti dėl probleminio lošimo ar
žaibiškai apsiriboti tolimesnį lošimą „atšalimo mygtuku“. Žalos mažinimo priemonės
ir paslaugos turi pasiekti kiekvieną rizikinga veikla užsiimantį žmogų. Ši prevencija
stipriai padidina laiku pradedamo ir sėkmingo priklausomybės gydymo tikimybę.
3. Plėtosime priklausomybių gydymo paslaugas. Sieksime, kad priklausomybės
gydymo paslaugos būtų prieinamos kuo arčiau gyvenamosios vietos – psichikos
sveikatos centruose ar miestų ligoninėse, skatinsime gydymo inovacijų
priklausomybės srityje plėtrą, kuo platesnį gydymo paslaugų pasirinkimą. Ypatingą
dėmesį skirsime kvalifikacijos ir specialistų bendradarbiavimo tobulinimui,
konsultuojant ir teikiant gydymo paslaugas keletą psichikos ligų ir priklausomybę
turintiems pacientams.
152 Plačiau apie neformaliojo ugdymo svarbą – Švietimo politikos ir Žmogaus teisių programos dalyse.
124
4. Didinsime paslaugų šeimai ir jaunimui prieinamumą dėl žalingo medžiagų
vartojimo: ankstyvosios intervencijos kompleksiniai užsiėmimai šeimai, dienos
stacionaro paslaugos su medžiagomis eksperimentuojančiam vaikui ir šeimai turi būti
pasiekiami kiekvienoje savivaldybėje, o su jaunimu dirbantys specialistai turi turėti
reikiamą kvalifikaciją ir naujausius mokslu pagrįstus įrankius darbui su šeima.
5. Išskirtinį dėmesį skirsime rūkymo prevencijai – tai dažniausiai ignoruojama, tačiau
daugiausiai savo vartotojų gyvybių nusinešanti priklausomybė. Per pastaruosius
dvidešimt metų šiuo klausimu nepavyko pasiekti jokio pagerėjimo – kaip ir 2004 m.,
teberūko kas trečias mūsų pilietis153
. Plėsime pagalbos metantiesiems rūkyti paslaugų
prieinamumą, medikamentų, padedančių mesti rūkyti, kompensavimą, objektyvų ir
mokslu pagrįstą konsultavimą rūkymo žalos mažinimo klausimais. Įtrauksime naująjį
rūkymą į strateginius dokumentus, kad būtų užtikrintas reikiamas dėmesys ir veikimas
rūkymo alternatyvų atžvilgiu.
Geresnės darbo sąlygos medikams ir aukščiausi valdymo
standartai
Dalies medikų pasirinkimas emigruoti ir dirbti užsienio sveikatos priežiūros įstaigose yra
glaudžiai susijęs ir su darbo aplinka bei organizacijos vidine kultūra. Griežtai horizontalūs
santykiai, mobingas, nepagarbus bendravimas vis dar yra gajūs dalyje Lietuvos sveikatos
priežiūros įstaigų. Šią kadenciją mūsų iniciatyva pavyko pasiekti sveikatos priežiūros įstaigų
vadovų kadencijos ribojimą – valstybės ar savivaldybės biudžetinės ar viešosios sveikatos
sistemos įstaigos vadovu tas pats asmuo galės būti skiriamas ne daugiau kaip dviem
kadencijoms iš eilės. Toliau galėtų būti vystoma ir vidurinės grandies vadovų rotacija.
1. Vykdysime sisteminius, anonimiškus ir nuolatinius tyrimus apie mobingą ir
darbuotojų emocinę sveikatą sveikatos apsaugos įstaigose. Parengsime ir
nedelsdami pradėsime vykdyti medicinos darbuotojų streso, nerimo, lėtinio nuovargio
monitoringo sistemą, parengsime šių veiksnių įveikimo algoritmus.
2. Sistemingai kovosime su mobingu visoje sveikatos apsaugos sistemoje. Sveikatos
priežiūros įstaigų darbuotojams turės būti rengiami profesionalūs ir kokybiški
mokymai, kaip atpažinti mobingą, kaip elgtis su juo susidūrus, kaip raportuoti
nepageidaujamo elgesio ir psichologinio smurto darbe atvejus. Reikalingi ir saugūs
bei veiksnūs mobingo raportavimo kanalai.
3. Sveikatos sistemos įstaigų vadovų kadencijos ribojimo pavyzdžiu įvesime ir
vidurinės grandies vadovų rotaciją.
4. Pertvarkysime sveikatos priežiūros įstaigų valdymą. Viešojo sektoriaus asmens
sveikatos priežiūros įstaigų valdymo modelyje daug galių yra sukoncentruota
vienasmeniame valdymo organe – generalinio direktoriaus pozicijoje. Kaip kolegialus
priežiūros organas yra pasirinktas stebėtojų tarybos modelis, tačiau stebėtojų tarybos
savo galiomis neprilygsta Valdyboms ir atlieka patariamosios institucijos vaidmenį.
Didžiausiose šalies sveikatos priežiūros įstaigose labiau pasitarnautų Valdybos
153 Plačiau:
https://ntakd.lrv.lt/lt/naujienos/narkotiniu-ir-psichotropiniu-medziagu-vartojimo-paplitimas-lietuvoje-2021-m/
125
modelis, analogiškas, kaip ir Valstybės valdomų įmonių atveju. Valdyboje dalyvautų
steigėjo atstovai (ministerijos arba savivaldybės), įstaigos administracijos atstovai,
pacientų organizacijų atstovai, nepriklausomi valdybos nariai. Valdymas pasitelkiant
kolegialų organą Valdybą sustiprintų profesionalią ir kokybišką vadybą sveikatos
priežiūros įstaigose. Valdybos nariai privalėtų turėti tinkamas kompetencijas
strateginio planavimo ir valdysenos srityje, finansų valdymo srityje bei – dalis jų –
sektorines kompetencijas sveikatos apsaugos srityje.
Medikų profesinės savivaldos stiprinimas
Po ilgų politinių kovų šioje kadencijoje pagaliau pavyko sugrąžinti profesinę savivaldą
odontologams. Odontologų rūmams vėl suteikta teisė išduoti odontologijos praktikos
licencijas, kontroliuoti tinkamą Rūmų narių pareigų vykdymą ir organizuoti narių
kvalifikacijos kėlimą.
Profesinė savivalda turi daug privalumų: gali greičiau ir lanksčiau reaguoti į pokyčius ir
atnaujinti taisykles, reaguojant į naujausias praktikas ir technologijas; specialistams jų
reputacija yra ypač svarbi, todėl profesinė savivalda įprastai turi aukštus etikos standartus;
patys profesijų atstovai geriau nei valstybės institucijos žino, kokie mokymai yra aktualiausi
– kvalifikacijos kėlimas ir licencijos pratęsimas neturėtų būti tik valandų susirinkimas –
medikai turėtų gauti aktualiausias žinias ir aukščiausius standartus atitinkančius mokymus.
Odontologų profesinės savivaldos modelis, medikų bendruomenei sutarus, galėtų būti
taikomas ir gydytojų, slaugytojų, kitų medicinos darbuotojų veiklos lauke. Taip medikų
profesinės savivaldos stiprinimas Lietuvoje suteiktų galimybę užtikrinti efektyvesnį
profesinių standartų ir etikos normų laikymąsi, sukuriant aukštesnės kokybės ir didesniu
pacientų pasitikėjimu grįstas paslaugas. Galiausiai, tokiu būdu galime sukurti oresnes darbo
sąlygas sveikatos priežiūros specialistams bei skatinti aktyvesnį įsitraukimą į savo srities
reguliacinių sprendimų priėmimą.
Sveikatos specialistų profesinės savivaldos modelio plėtra taip pat padėtų sumažinti valstybės
biurokratinį aparatą ir sutaupyti biudžeto lėšų. Šiuo metu didžiosios dalies sveikatos
specialistų licencijavimą vykdo valstybės institucijos, kurios, siekdamos šią užduotį atlikti
kokybiškai, turi samdyti visų sveikatos apsaugos sričių specialistus. Šį uždavinį palikus
profesinėms savivaldoms, būtų sutaupoma finansinių ir laiko resursų, kuriuos galima
nukreipti spręsti opesnes sveikatos apsaugos sistemos problemas.
Sveikatos inovacijos ir efektyvus sveikatos duomenų
panaudojimas
Inovatyvi farmacija, sveikatos duomenų skaitmenizavimas, integruotas visavertis vaistinių
tinklas bei taktinė medicina yra esminiai veiksniai, siekiant užtikrinti kokybišką sveikatos
priežiūros sistemą Lietuvoje.
1. Atversime naujų ir pažangių vaistų prieinamumą bei retų ligų medikamentinį
gydymą, kuris šiandien šalyje yra itin ribotas ir brangus. Inovatyvi farmacija –
reikšminga gydymo sritis, kurioje naujos technologijos ir moksliniai pasiekimai
suteikia galimybę taikyti naują, individualizuotą gydymą bei teikti ankstyvąją
diagnostiką.
126
2. Kursime personalizuotą mediciną, optimizuosime gydymo strategijas ir
skatinsime pažangius mokslinius tyrimus pasitelkdami sveikatos duomenis.
Sveikatos priežiūros specialistams suteiksime galimybes priimti informatyvesnius
sprendimus, remiantis išsamia pacientos ligos istorija, turimų tyrimų analize. Tai
padės stebėti taikomo gydymo efektyvumą ir identifikuoti gydymo ar procedūrų sritis,
kuriuose yra reikalingi išsamesni moksliniai tyrimai bei inovacijos.
Taktinė medicina ir pasirengimas krizinėms situacijoms
Tiek pasaulinė koronaviruso pandemija, tiek Rusijos sukeltas plataus masto karas Ukrainoje
tapo aiškiais signalais, kad nuo visą visuomenę paveikti galinčių sveikatos krizių nesame
apsaugoti. Privalome būti visiškai joms pasiruošę dar iki joms įvykstant. Būtinos pasiruošimo
sąlygos – pakankamas apsirūpinimas medicinos priemonėmis, parengti žmogiškieji ištekliai ir
pritaikyta infrastruktūra.
Pakankamas apsirūpinimas medicinos pagalbos priemonėmis
1. Išplėsime vaistų rezervo tinklą, įtraukdami į jį ir vaistines. Karo ar kitų krizių
metu būtiniausi vaistai ir kitos medicinos pagalbos priemonės turi būti greitai
pasiekiami kuo paprasčiau. Konflikto metu logistikos procesai yra itin sudėtingi ir
rizikingi, tad, net turėdami pakankamą kiekį priemonių valstybės sandėliuose, galime
susidurti su iššūkiais juos transportuoti ten, kur yra didžiausia būtinybė. Šiuo metu, be
valstybės sandėlių, priemones kaupti yra įpareigotos sveikatos priežiūros įstaigos, kad
galėtų užtikrinti veiklos tęstinumą mėnesiui. Į šią sistemą pridėję platų šalies vaistinių
tinklą, reikšmingai sumažintume medicinos priemonių trūkumo riziką krizės atveju.
2. Inicijuosime valstybės rezervo sandėlių perkėlimą. Šiuo metu medicinos pagalbos
priemonių rezervo pagrindas yra kaupiamas dviejuose sandėliuose, esančiuose
Nemenčinėje ir Varėnoje. Šios vietos nėra strategiškai tinkamiausios tokio kritinio
rezervo saugojimui. Pirma, abu jie – vos 16 km nuo Baltarusijos sienos, tad konflikto
metu būtų lengvai pasiekiamos priešo. Antra, abi lokacijos yra Rytų Lietuvoje ir
sąlyginai arti viena kitos, tad vakarinės šalies pusės aprūpinimas rezervo priemonėmis
krizės metu keltų logistinių iššūkių. Dalies rezervo perkėlimas į centrinę ar vakarinę
šalies dalį užtikrintų jo saugumą.
3. Aprūpinsime kiekvieną šalies gyventoją jodo tabletėmis. Ši prevencijos nuo
radiacijos pasekmių priemonė mūsų partijos iniciatyva jau yra taikoma Vilniuje,
siekiant apsisaugoti nuo Astravo atominės elektrinės nelaimės grėsmės. Augančiame
konfliktų grėsmės kontekste turime būti pasiruošę apsisaugoti nuo radiacijos
pasekmių ir branduolinio ginklo panaudojimo atveju. Jodo tabletės kiekvienų namų
vaistinėlėje yra šių dienų būtinybė.
Sveikatos krizėms pasirengę žmonės
1. Padėsime medikams pasiruošti darbui karinio konflikto metu. Būtina imtis visų
veiksmų, kad medikai ir slaugos specialistai jaustųsi pasiruošę teikti medicininę
pagalbą karo atveju. Jiems turi būti suteikiami specializuoti mokymai ir aiški
informacija apie kiekvieno mediko veiksmų planą konflikto metu. Privalome
127
užtikrinti mokymų programų ir veiksmų planų parengimą, kad nuo pirmųjų valandų ši
gyvybiškai svarbi grandis tiksliai žinotų savo vaidmenį.
2. Sudarysime sąlygas kiekvienam pasiruošti teikti pirmąją pagalbą. Visuotinio
pasipriešinimo principas turi apimti ir visuotinį pasirengimą teikti pirmąją pagalbą.
Konflikto metu medicininės pagalbos poreikis neišvengiamai viršija medicinos
profesionalų galimybes, tad masinis pasirengimas teikti pirmąją pagalbą gali išgelbėti
daugelį gyvybių. Pasirūpinsime, kad kiekvienas Lietuvos gyventojas turėtų galimybę
nemokamai baigti pirmosios pagalbos kursus.
Karui atspari sveikatos apsaugos infrastruktūra
1. Pradėsime slėptuvių įrengimą sveikatos priežiūros įstaigose. Priešas jau įrodė, kad
jokie taikiniai jam nėra tabu, o sveikatos priežiūros įstaigos yra atakuojamos
sistemingai – nuo plataus masto invazijos Ukrainoje šios įstaigos atakuotos pusantro
tūkstančio kartų. Slėptuvių įrengimo prioritetų hierarchijoje ligoninės turi būti
pačiame viršuje. Privalome kuo skubiau įrenginėti sveikatos priežiūros įstaigoms
pritaikytas slėptuves, pradedant nuo didžiųjų ligoninių, taip pat nustatyti reikalavimus
įrengti tokias slėptuves statant naujus sveikatos priežiūros įstaigų pastatus.
2. Padidinsime sveikatos priežiūros įstaigų pastatų apsaugą. Ne tik slėptuvių
įrengimas gali padidinti sveikatos priežiūros įstaigų, jų personalo ir pacientų apsaugą.
Būtina padidinti ir pačių pastatų atsparumą atakoms. Langų uždangos nuo skeveldrų ir
kitos sąlyginai nebrangios priemonės gali išgelbėti gyvybes išpuolių atveju.
Parengsime būtinųjų papildomos pastatų apsaugos priemonių sąrašą ir užtikrinsime jo
įgyvendinimą.
Vaistinė – visavertė sveikatos apsaugos sistemos dalyvė
Lietuvoje galime didžiuotis plačiu vaistinių tinklu, tačiau jų potencialo ir galimos
maksimalios naudos neišnaudojame. Sveikatos priežiūros sistema turi būti vientisa, kurioje
šalia gydymo įstaigų vaistinės užimtų visavertę funkciją. Farmacijos srityje siekiame šių
pagrindinių tikslų.
Artimiausi darbai:
Farmacinės rūpybos paslaugų kompensavimo modelio sukūrimas, jų asortimento
plėtimas.
PSDF biudžeto sudarymo metodikos keitimas, susiejant PSDF biudžeto procentinį
pokytį, analogiškai keičiant ir kompensuojamiems vaistams skirtą biudžetą.
E-sveikatos sistemos plėtra, sukuriant priežiūros grandinę tarp gydytojo, vaistininko
ir paciento.
Vidutinio ir ilgojo laikotarpio darbai:
Vaistinė – visiems prieinamų farmacinės rūpybos paslaugų vieta.
Inovatyvūs vaistai – kaip ir visiems europiečiams.
Specialistai pacientui – vieno langelio principu.
128
Vaistinė – visiems prieinamų farmacinės rūpybos paslaugų vieta
1. Inicijuosime farmacinės rūpybos paslaugų – lėtinių ligų valdymo, vaistų
suleidimo, vartojamų vaistų suderinamumo programų – įdiegimą, pasitelkdami
specialistų organizacijas ir ekspertus. Aktyviai išnaudodami vaistininkų potencialą ir
platų šalies padengimą galime geriau užtikrinti lėtinių ligų valdymą, ankstyvąją
prevenciją bei sumažinti pacientų vizitus pas gydytoją, sutrumpinant eiles
sunkesniems ligoniams. Sieksime, kad vaistinėse atsirastų farmacinės rūpybos
paslaugų asortimentas, kuris būtų atliepiantis gyventojų poreikius ir sumažintų
besikreipiančiųjų į šeimos gydytojus skaičių.
2. Užtikrinsime, kad farmacinės rūpybos paslaugų apmokėjimo iš PSDF metodika
būtų sukurta ir įgyvendinta. Sukursime analogišką gydymo įstaigų naudojamai
farmacinės rūpybos paslaugų kompensavimo sistemą, kur vaistinių sąnaudos bus
apmokamos iš PSDF biudžeto apmokant nustatytu įkainiu, o tuo tarpu gyventojams
šios paslaugos nieko nekainuos. Farmacijos grupė prie ES (PGEU) yra pažymėjusi,
kad farmacinės rūpybos paslaugų plėtra tiesiogiai priklauso nuo valstybės vaidmens,
skatinant paslaugų teikimą.
3. Leisime farmakotechnikams, įgijus kompetenciją, teikti farmacinės rūpybos
paslaugas gyventojams. 2023 m. įsigaliojus Farmacijos įstatymo pakeitimui,
farmakotechnikai prarado galimybę dirbti vaistinėje, kai vaistinėje nėra vaistininko.
Valstybė neturėtų ignoruoti šių specialistų kompetencijų, todėl įtvirtinsime galimybę
farmakotechnikams, išklausius podiplomines studijas, užsiimti farmacinės rūpybos
paslaugų teikimu. Tokiu būdu paslaugas teikiančiose vaistinėse dirbs specialistų
komandos, kurios nedubliuos savo kompetencijos, o atvirkščiai – papildys viena kitą.
Inovatyvūs vaistai – kaip ir visiems europiečiams
1. Keisime PSDF biudžeto sudarymo metodiką, susiejant PSDF biudžeto procentinį
pokytį analogiškai keičiant ir kompensuojamiems vaistams skirtą biudžetą. Didinant
PSDF, vaistams kompensuoti skirtas biudžetas turi didėti analogišku procentu. Tai
įgyvendinus, VLK turėtų didesnį biudžetą kompensuoti naujiems, inovatyviems
vaistams ir Lietuva naujų vaistų prieinamumo reitinge pakiltų iš priešpaskutinės
vietos ES.
2. Užtikrinsime, kad būtų laikomasi vaistų paraiškų įtraukti į kompensuojamų
vaistų sąrašą terminų. Pasak Inovatyvios pramonės farmacijos asociacijos
duomenų, 92 proc. atvejų, siekiant įtraukti vaistą į kompensuojamųjų iš PSDF sąrašą,
paraiškos yra išnagrinėjamos ilgiau nei yra nustatytas terminas. Būtina efektyvinti
procesą taip siekiant užtikrinti savalaikį naujų vaistų įtraukimą į kainyną, o įsigaliojus
ES vaistų vertinimo proceso viršenybei – trumpinti paraiškų vertinimo terminą.
3. Užtikrinsime onkologinių vaistų platesnį prieinamumą ir gydymą laiku. 2023 m.
tyrimo duomenys rodo, kad Lietuva – viena iš paskutiniųjų inovatyvių vaistų
prieinamumo sąraše tarp ES valstybių ir 9 ne bendrijos narių. Lietuvos sąraše – vos 14
vaistų, kai vidurkis – 72 vaistai.154 Šiandien naujo vaisto įtraukimo į kompensuojamų
vaistų sąrašą vidutiniškai tenka laukti net 536 dienas, tuo tarpu Vokietijoje – 47
154 W.A.I.T. (Waiting to Access Innovative Therapies), 2024.
https://efpia.eu/media/vtapbere/efpia-patient-wait-indicator-2024.pdf
129
dienas.155 Kritinės svarbos ligų gydymui vis dar nėra suteikiamos tinkamos sąlygos ir
efektyvus vaistų prieinamumas. Lietuvoje onkologiniam gydymui taikyti yra
kompensuojami vos 3 vaistai iš 48, o Vokietijoje net 46.156 Siūlome, kad inovatyvus
medikamentinis gydymas būtų daugiau kompensuojamas, ypač kritiškai sergantiems
asmenims.
4. Sieksime kanapės panaudojimo medicinoje sureguliavimo Lietuvoje.
Ekstemporaliųjų vaistų iš kanabinoidų gamyba ir panaudojimas medicinoje jau plačiai
veikia Vokietijoje157
, kanapes medicinai jau yra įteisinusios ar šiuo metu svarsto
įteisinti dauguma Europos valstybių158
. Remdamiesi kitų šalių patirtimi, sudarysime
galimybę sunkiai sergantiems žmonėms gauti reikiamus vaistus.
Specialistai pacientui – vieno langelio principu
1. Inicijuosime e-sveikatos sistemos plėtrą, kad būtų sukurta visiems prieinama,
integrali specialistų komunikavimo ir konsultavimo sistema. Pacientų priežiūra
privalo būti koordinuota. Šiuo metu Lietuvoje turima e-sveikata yra orientuota tik į
gydytojo ir paciento komunikavimą. Moksliniai tyrimai rodo, kad į paciento
priežiūros grandinę integravus ir vaistininką, lėtinių ligų gydymo rezultatai gerėja, o
specialistai nėra apkrauti paūmėjusių ligos simptomų vertinimu. Manome, kad
Nyderlanduose veikiantis modelis, kuomet gydytojo ir vaistininko įrašai yra paciento
kortelėje ir kiekvienas specialistas gali juos matyti, veda integralios pacientų
priežiūros ir ligų valdymo link. Tokiu atveju pirmu žingsniu matome darbo įrankių
sukūrimą, t. y. e-sveikatos plėtrą, kurioje būtų įdiegtas gydytojo-paciento-vaistininko
polapis keistis informacija, nurodymais, pastebėjimais. Taip skaitmeninama ir
sistemingai kaupiama informacija gali prisidėti prie kokybiškesnės sveikatos
duomenų bazės kūrimo tolimesniems moksliniams tyrimams ir gydymo praktikų
gerinimo.
2. Skatinsime ne tik gydytojų, bet ir vaistininkų įtraukimą į prevencines
programas. Valstybinės ligonių kasos duomenimis, daugiausiai gyventojai naudojasi
išsamia širdies ir kraujagyslių ligų prevencijos programa, tačiau šia paslauga
pasinaudoja tik apie 45 proc. tikslinėje grupėje esančių gyventojų. Likusiomis
prevencinėmis programomis naudojasi nuo 19 iki 27 proc. tikslinių grupių. Šie
vartojimo rodikliai yra nepakankami ir informavimas bei kvietimas pasinaudoti
valstybės kompensuojamomis prevencinėmis programomis turėtų būti platesnis.
Sieksime, kad šiuo metu esančią gydytojų skatinamąją paslaugą – informavimą apie
prevencinės programos atlikimą – galėtų teikti ir vaistininkai bei farmakotechnikai,
kurie, gyventojams atlikus prevencinę programą, būtų skatinami analogiškai kaip šiuo
metu gydytojai.
158 Plačiau: https://www.euda.europa.eu/system/files/publications/10171/20185584_TD0618186ENN_PDF.pdf
157 Plačiau: https://perma.cc/V8QQ-75WC
156 Ten pat.
155 Inovatyvios farmacijos pramonės asociacija, 2024.
https://www.ifpa.lt/naujienos/naujausi-duomenys-apie-inovatyviu-vaistu-prieinamuma-lietuva-ir-vel-europos-sar
aso-gale/
130
TAIKLI IR DUOMENIMIS GRĮSTA SOCIALINĖ POLITIKA
Pastaraisiais metais socialinės politikos sritis sulauke nemažai pokyčių: didėjo pensijos,
įvyko negalios reforma, daugėjo dėmesio žmonėms su negalia, tačiau to nepakanka:
● Lietuvoje socialinės politikos sistema netolygi ir neteisinga, egzistuoja pernelyg
didelis pajamų atotrūkis. Tai patvirtina ir naujausia Europos Komisijos ataskaita159
,
kurioje teigiama, kad Lietuvoje socialinės apsaugos sistema nepakankamai efektyvi,
kad apsaugotų žmones nuo skurdo ir atskirties. Skurdą ir socialinę atskirtį ypač didelę
riziką patirti turi pažeidžiami asmenys su negalia ir pensinio amžiaus žmonės.
● Socialinių paslaugų daugėja, tačiau sistema chaotiška, neužtikrinanti žmonių poreikių.
Išleidžiama daug pinigų, tačiau tai ne visada vyksta efektyviai, nes nėra pakankamai
duomenų apie konkrečių paslaugų poreikį, nėra tinkamai matuojamas jų poveikis.
● Didelis atotrūkis tarp regionų ir didžiųjų miestų lemia nevienodas gyventojų
galimybes.
● Siekiant viešųjų paslaugų, tenka įveikti painius biurokratijos koridorius, o diegiamos
duomenų perdavimo sistemos veikia neefektyviai. Vartotojai vis dar priversti
vaikščioti iš kabineto į kabinetą nešiodami dokumentus.
Siekiame, kad socialinė politika būtų taikliai orientuota į pagalbą labiausiai stokojantiems.
Socialinės politikos tikslas turi būti ne subsidijuoti skurdą ir gyvenimą iš socialinių išmokų,
tačiau padėti žmonėms kuo greičiau atsistoti ant kojų ir toliau dirbti, mokytis, tobulėti.
Per artėjančią Seimo kadenciją mes nežadame didelių reformų, kurios išbalansuotų sistemą ir
skatintų visų proceso dalyvių nepasitenkinimą. Mūsų siekis – iš esmės įvertinti, kaip veikia
dabartinė sistema.
Turėdami pakankamai duomenų ir atlikę kvalifikuotą analizę, imsimės taisyti dabartinės
sistemos trūkumus orientuodamiesi į konkrečius rezultatus. Fokusuosimės į didesnę visos
sistemos skaitmenizaciją, kuri padės optimizuoti procesus. Socialinių paslaugų katalogas turi
būti paprastas ir aiškus, o paslaugos prieinamos visiems, kam jų reikia, be ilgų laukimų
biurokratijos koridoriuose. Sieksime galutinai išspręsti gėdingą absoliutaus skurdo klausimą.
Socialinės politikos pagrindiniai tikslai:
1. Taikli socialinė sistema taikant skaitmeninio dvynio modelį.
2. Nei vieno sunkią negalią turinčio žmogaus ar senjoro absoliučiame skurde.
3. Pensijų kaupimas – orios senatvės garantas.
4. Paprastas ir aiškus asmeninės pagalbos katalogas.
5. Modernus požiūris į darbą.
6. Vienodai prieinamos paslaugos visoms šeimoms.
7. Sidabriniai savanoriai – kiekvienoje organizacijoje.
159 Europos Komisijos šalies ataskaitos: Lietuva, 2024.
131
Taikli socialinė sistema taikant skaitmeninio dvynio modelį
Gyvename XXI amžiuje, tačiau žmonės, norėdami gauti vieną ar kitą paslaugą, vis dar
priversti vaikščioti iš institucijos į instituciją su dokumentais, o socialinės srities darbuotojai
juos pildo rankomis, taip sugaišdami daugybę laiko.
Nors valstybė įvairiais tarptautiniais teisės aktais įsipareigojusi rinkti informaciją, statistinius
ir tyrimų duomenis, kad galėtų rengti ir įgyvendinti politikos strategijas, tačiau tai daroma
nesistemingai. Svarbūs socialiniai sprendimai vis dar priimami spaudžiant interesų grupėms
ar remiantis nuovoka, o ne konkrečiais ir aiškiais duomenimis. Ar kalbėtume apie būsto
šildymo kompensaciją, ar apie dirbančius šalpos pensijų gavėjus, ar apie tai, kiek žmonių
juda neįgaliųjų vežimėliais, atsakymas visada tas pats: „Neturime duomenų.“
Realių duomenų stoka savivaldai trukdo analizuoti paslaugų poreikį, dažnai apie tą poreikį
sprendžiama pagal kreipimosi dėl vienos ar kitos paslaugos skaičių. Tai neatspindi realios
situacijos ir apsunkina biudžeto planavimą tiek savivaldybėms, tiek valstybei. Todėl turime
netikslingai paskirstomas biudžeto lėšas, o politikos rezultatai nėra efektyvūs. Taip pat turimi
duomenys nėra kvalifikuotai analizuojami, nematuojamas vienų ar kitų paslaugų poveikis.
Šiuo metu valstybė skiria daug lėšų plačiam paslaugų ar medicinos priemonių spektrui,
nevertindama efektyvumo. Galūnių netekę žmonės kaupia kojų protezus spintoje, tačiau dalis
žmonių jais negali naudotis, nes ortopedinės priemonės gaminamos iš pigių medžiagų ir yra
nepatogios naudoti. Taip tęstis toliau negali. Skyrus daugiau dėmesio šių paslaugų
efektyvumui vertinti, naudą pajustų žmonės, o valstybė sutaupytų.
1. Kursime duomenimis grįstą socialinę politiką. Politiniai sprendimai, vystant
paslaugas ir skirstant lėšas, turi būti priimami remiantis aiškiais duomenimis.
Įpareigosime ANTAA160 kaupti ir analizuoti statistiką apie negalią turinčius žmones.
Esant poreikiui, turėtų būti galimybė lengvai išfiltruoti duomenis pagal amžių, lytį,
vietovę, asmeniui nustatytas ir suteiktas paslaugas, individualius poreikius, dalyvumo
lygį ir pobūdį.
2. Inicijuosime socialinės sistemos skaitmeninio dvynio sukūrimą – sistemą, skirtą
dabartinės būklės stebėsenai ir modeliavimui, kad būtų galima realiuoju laiku stebėti
sąnaudas ir apskaičiuoti lėšų poreikį vykdant pokyčius.
3. Sieksime lankstesnės bendrųjų duomenų apsaugos, kad esanti sistema netrukdytų
priimti efektyvius ir veiksmingus sprendimus, kaupiant duomenis, analizuojant
paslaugų poreikį, vertinant išleidžiamų lėšų efektyvumą ir pan.
4. Socialinė politika – be popieriaus. Sieksime kuo labiau supaprastinti ir plėtoti
bendradarbiavimą tarp institucijų, kuo daugiau informacijos perkeliant į duomenų
sistemas, įgalinsime SPIS sistemos veikimą. Mažinsime biurokratiją, sieksime, kad
žmonėms nereikėtų teikti tos informacijos, kuri gali būti prieinama duomenų
sistemose.
5. Stiprinsime teikiamų socialinių paslaugų poreikio ir poveikio priežiūrą ir auditą,
orientuojantis ne į paslaugų kiekybę, bet į kokybę. Patys paslaugų gavėjai turės
160 ANTAA - Asmens su negalia teisių apsaugos agentūra
132
galimybes bet kada įvertinti paslaugos kokybę ir poveikį. Sukursime sistemą,
leisiančią tiesiogiai apklausti paslaugų gavėjus, o ne teikėjus ar gamintojus.
Nei vieno sunkią negalią turinčio žmogaus ar senjoro absoliučiame
skurde
Socialinės įtraukties puoselėjimas ir kova su skurdu yra vienos svarbiausių europinės
gyvensenos vertybių. Nors socialinės išmokos ir senatvės pensijos pastaraisiais metais didėjo,
tačiau santykinis skurdas Lietuvoje (20,9 proc.) išlieka aukštesnis nei Europos Sąjungos
vidurkis (16,5 proc.) – penktadalis žmonių patiria skurdo riziką (šis rodiklis nėra tikslus dėl
Lietuvoje vyraujančios didelės šešėlinės ekonomikas).
Senatvės pensijų adekvatumas, palyginti su pajamomis, gaunamomis prieš išeinant į pensiją,
sumažėjo ir tebėra labai mažas. 2022 m. vyresnio amžiaus žmonių skurdo rizikos lygis buvo
vienas aukščiausių ES (39,5 proc. Lietuvoje, palyginti su 17,3 proc. ES).
Valdančiosios koalicijos pastangų dėka per kadenciją net 58 proc. padidėjusi (nuo 376 eurų
2020 m. iki 595 eurų 2024 m gegužę), vidutinė iš valstybinio socialinio draudimo fondo
mokama pensija tikriausiai peržengs skurdo rizikos ribą (564 eurai 2023 m.).
Tačiau vis dar išlieka aktualus mažiausias pensijas gaunančiųjų skurdo klausimas, kuris
šiandien yra sprendžiamas taikant mažų pensijų priemokas. Turime pasiekti, kad nebūtų nei
vieno senjoro, kuriam reikėtų mažų pensijų priemokos.
Absoliutaus skurdo riba laikomas Socialinės apsaugos ir darbo ministerijos kasmet
apskaičiuojamas minimalių vartojimo poreikių dydis (MVPD), kuris 2024 m. yra 446 Eur. Iki
šiol dar dalies žmonių su negalia gaunamos išmokos neužtikrina minimalaus išgyvenimo. Net
ir sunkią negalią turintys žmonės, nesukaupę reikiamo darbo stažo, gauna labai mažas šalpos
pensijas (vidurkis – apie 250 eurų), nors valstybė konstatuoja, kad iš tokios sumos išgyventi
neįmanoma. Taip dalis savimi negalinčių pasirūpinti visuomenės narių priversti egzistuoti
absoliučiame skurde ir patiria atskirtį.
Pakankamo darbo stažo nesukaupę senjorai taip pat gauna itin mažas šalpos pensijas, lygias
tik 1 šalpos pensijos bazės dydžiui, t. y. 197 Eur.
Šią kadenciją pasiekėme, kad šalpos senatvės ir šalpos neįgalumo pensijų dydžiai būtų
laipsniškai didinami, taip pat nesukaupę minimalaus darbo stažo žmonės su negalia ir
senjorai galėtų dirbti neprarasdami išmokų. Vis dėlto dabar galiojantys šalpos pensijų dydžiai
yra nepakankami, kad leistų bent jau patenkinti minimaliuosius vartojimo poreikius.
Valstybės pareiga yra pirmiausia pasirūpinti pažeidžiamiausiais, todėl keliame siekį – nei
vieno sunkią negalią turinčio ir senjoro absoliučiame skurde.
Įvesime pensijų grindis, kurios negalės būti mažesnės nei absoliuti skurdo riba.
1. Šalpos negalios pensija sunkią negalią turintiems asmenims (netekusiems 75 proc.
dalyvumo ir daugiau) – ne mažesnė negu 1 MVPD.
2. Šalpos senatvės pensija – ne mažesnė negu 1 MVPD.
133
3. Socialinio draudimo senatvės pensija – ne mažesnė negu 1 MVPD + 10 proc.
Pensijų kaupimas - orios senatvės garantas
Demografinės prognozės Lietuvai nepalankios. Visuomenė ir toliau sensta, ateityje vienam
dirbančiajam teks išlaikyti vis daugiau senatvės pensijos amžiaus asmenų. EBPO
prognozėmis, Lietuvoje 2000 m. gimę ir 2022 m. pradėję dirbti asmenys, išėję į senatvės
pensiją, gaus vos 28,9 proc. vidutinio atlyginimo, mažiausiai tarp 38 tirtų EBPO valstybių.161
Pensijų kaupimas aukštesnėse pakopose turi būti vienas iš valstybės prioritetų, siekiant
užtikrinti piliečiams oresnes senatvės sąlygas. Diskutuojant apie II pensijų pakopą, turime
pirminį tikslą – didesnių, stabilių pajamų senatvėje užtikrinimą. Didžiausia bėda su
pensijomis šiandien yra ne tik (ne)leidimas sukauptas lėšas išsiimti ar fondų grąžos dinamika,
bet faktas, kad uždirbantys daugiau gauna sąlyginai mažas pensijas.
Norint oriai gyventi išėjus į pensiją, reikėtų gauti apie 70-80 proc. buvusių pajamų162
, bet
2021 m. statistika rodo, kad jei uždirbantys 0,5 VDU vidutiniškai gauna 68 proc. buvusių
pajamų, o uždirbantys daugiau kaip 3 VDU pajamų – tik ~32 proc.163 Socialiniame
draudime trūksta stipresnio įmokų ir išmokų ryšio.
Svarbu atkreipti dėmesį, kad Danijoje, Suomijoje, Islandijoje, Švedijoje, Latvijoje ir kitur
kaupiamas dalyvavimas yra privalomas. Estijoje 2021 m. sudaryta galimybė atsiimti
sukauptas lėšas lėmė tai, kad beveik pusė dalyvių atsiėmė lėšas ir (arba) sustabdė įmokų
mokėjimą. Didelė dalis šių pinigų buvo tiesiog išleisti per pirmuosius mėnesius.
Be to, Lietuvoje kaupiamųjų įmokų tarifai II pakopoje nėra dideli: palyginti su kitomis
Baltijos šalimis, Lietuvoje dalyviai kaupia 3 proc. nuo draudžiamųjų pajamų, o valstybė
prisideda 1,5 proc. nuo šalies VDU. EBPO duomenimis, Estijoje įmokos sudaro 2 proc. nuo
atlyginimo ir 4 proc. nuo socialinio draudimo įmokos, Latvijoje – 6 proc. nuo atlyginimo.
Socialinės apsaugos ir darbo ministerijos atlikti skaičiavimai ir kitų šalių praktika rodo, kad 6
proc. asmens pajamų siekiantis papildomas kaupimas kiekvieną mėnesį yra minimali riba
norint senatvei sukaupti pakankamas sumas, kurios galėtų užtikrinti kaupusiems asmenims
papildomas pastovias mėnesines išmokas – anuitetą.
Visgi, anot Konstitucinio Teismo, įstatymai turi numatyti galimybes žmonėms bent dėl svarių
priežasčių nutraukti pensijų kaupimo sutartį. Šios priežastys turi būti išimtinės, kai iš esmės
pasikeičia pensijų kaupimo dalyvio gyvenimo aplinkybės, dėl kurių dalyvavimas kaupime
jam tampa itin apsunkintas ar betikslis.
Valstybė turi formuoti aiškesnę ir aktyvesnę komunikaciją su kaupiančiaisiais ir visuomene
visais kaupimo etapais (įtraukimo metu ir iki sutarties įsigaliojimo, artėjant senatvės pensijai,
163 Plačiau:
https://www.valstybeskontrole.lt/LT/Post/17179/valstybes-kontrole-daugiau-imoku-sumokejusiems-pensija-pake
icia-mazesne-atlyginimo-dali
162 Plačiau:
https://www.luminor.lt/lt/naujienos/tyrimas-lietuvos-gyventojai-nori-darbo-uzmokesciui-prilygstancios-pensijos
-taciau-realybe-kitokia
161 OECD, „Pensions at a Glance“, 2024, 153.
134
vykstant svyravimams), aktyviau siekti paneigti sklandančius mitus ir dezinformaciją dėl
pensijų kaupimo.
1. Plėsime pensijų kaupimo sistemą iki 6 proc. Siekiant didesnio kaupimo būsimai
pensijai, reikėtų skatinti didesnį darbdavių įsitraukimą prisidedant prie darbuotojo
aprūpinimo senatvėje. Darbdavių įsitraukimas II pensijų pakopoje 2022 m. siekė vos
0,01 proc.164
.
2. Svarstysime galimybę sumažinti pakartotinių įtraukimų į II pakopą skaičių, tačiau
ginsime ją nuo vis pasikartojančių politinių atakų, siekiančių sumenkinti
papildomo kaupimo reikšmę pensijų sistemoje, kai nėra pasiūlomos realios
alternatyvos, kurios užtikrintų orias pensijas šiuo metu pradedantiems kaupti.
Strateginiai pensijų sistemos pokyčiai galimi tik turint išsamų poveikio vertinimą ir
adekvačias alternatyvas.
3. Mirus sutuoktiniui, likusiam vienišam pensinio amžiaus asmeniui bus mokama
didesnė pensija – sutuoktinio arba jo paties.
4. Peržiūrėsime Socialinio draudimo fondo rezervo galimybes investuoti ir pelną
skirti valstybės socialinėms reikmėms.
Paprastas ir aiškus asmeninės pagalbos katalogas
Investicijos į silpnesnius visuomenės narius šiandien – tai reali grąža rytoj. Turime auginti
savarankiškus, kūrybingus žmones, kurie bus visaverčiais, produktyviais visuomenės nariais.
Kurdami taiklias, įgalinančias paslaugas, suteiksime žmonėms galimybes gyventi
visavertiškai.
Šiuo metu egzistuoja labai didelis paslaugų sąrašas, kurį žmonėms sudėtinga suprasti. Kai
kurios paslaugos finansuojamos savivaldybės, kitos – valstybės lėšomis. Numatyti skirtingi
primokėjimo įkainiai. Taip pat dažnai ribojamas paslaugų teikimo laikas ir pobūdis,
neatsižvelgiant į asmenų poreikius. Tai sukelia daug painiavos ir ne visada asmeniui skiriama
ta paslauga, kurios jam reikia, o kai kada paslauga neskiriama argumentuojant, kad tam nėra
lėšų, nors pagalba būtina išgyvenimui.
Planuojame reformuoti socialinių paslaugų teikimo sistemą, sukurdami asmeninės pagalbos
paslaugų paketą, kuris būtų sudaromas atsižvelgiant į kiekvieno asmens realius poreikius, o
ne į institucijų planus. Būtų išskiriamos būtinosios paslaugos, be kurių žmonės su negalia
negalėtų patenkinti esminių poreikių. Socialinės paslaugos turės būti teikiamos iš anksto
neribojant paslaugų teikimo laiko, jei to reikia.
1. Sukursime Asmeninės pagalbos katalogą, kuriame bus išvardintos aiškios pagalbos
formos ir reikalavimai jų teikėjams. Sunkią negalią turintiems asmenims specifinėms
paslaugoms teikti bus reikalaujama įgyti kvalifikaciją, o kitas, pvz., neregio
palydėjimo, paslaugas galės teikti ir asmenys be kvalifikacijos. Taip pat bus
diferencijuotas ir atlygis – dirbant su sudėtingos pagalbos, į agresiją linkusiais
164 Plačiau:
https://socmin.lrv.lt/uploads/socmin/documents/files/veiklos-sritys/renginiai/LB%20pristatymo%20skaidr%C4
%97s%20apie%20idealios%20sistemos%20paie%C5%A1kas_galutines.pdf
135
asmenimis bus atlyginama daugiau. Socialinės paslaugos liks socialinių paslaugų
kataloge, tačiau bus peržiūrėtos ir sujungtos, kad neliktų dubliavimosi ir neaiškumų.
2. Naikinsime nereikalingas grandis norint gauti paslaugas. Pagalba turi būti
teikiama iš karto, kai žmogus kreipėsi, o darbuotojai atlaisvinti nuo nereikalingų,
trukdančių darbų. Įsteigsime budinčius asmeninius asistentus, kurie galėtų padėti bet
kuriuo metu.
3. Dalyvumo kriterijai turės būti peržiūrėti ir būti orientuoti į konkrečią negalią,
atsisakant nelogiškų ir netikslių vertinimo kriterijų.
Modernus požiūris į darbą
Vykstanti skaitmeninė revoliucija įnešė pokyčių ir į darbo santykius. Išaugus interneto ir
technologinėms galimybėms, šiandien darbdaviu gali būti tiesiog internetinė platforma, o
didžiąją darbo dalį galima atlikti kompiuteriu ar mobiliuoju įrenginiu. Darbas ir jo samprata
evoliucionuoja bei eina į priekį – savo gyvenimo taisykles norintys kurti žmonės renkasi
dirbti savarankiškai ar nuotoliniu būdu.
XXI a. svarbiausia – darbo rezultatas, o ne atidirbtų valandų skaičiavimas konkrečioje
vietoje. Darbuotojai su darbdaviais gali susitarti dėl abiems pusėms priimtinų darbo sąlygų ir
individualiai derinti šeimos, mokslo, mobilumo įsipareigojimus. Siekiame, kad kiekvienas
galėtų rasti prasmingą darbą ir jaustų, kad valstybė žiūri į jį su pasitikėjimu.
Jei žemesnės kvalifikacijos darbo vietose yra tikslinga stipresnė darbuotojų apsauga, tai kitur
gali būti svarbiau suteikti daugiau lankstumo ir laisvės susitarti. Tačiau ne mažiau svarbūs yra
ir darbuotojų gebėjimai derėtis. Užimtumo tarnybai turi būti keliamas tikslas užtikrinti, kad
žmonės turėtų darbo rinkoje paklausius įgūdžius, kartu suteikiančius jiems stipresnes
derybines galias.
Užimtumo tarnybos siūlomos programos dažnai nėra orientuotos į darbo rinką, žmonės
kaupia gaunamus diplomus, kurie nepadeda įsitvirtinti darbo rinkoje. Užimtumo tarnyba net
nevertina konkrečių asmens poreikių ir gebėjimų siūlant darbą ar nukreipiant į mokymo
programas. Dėl to žmonės dažnai nukreipiami į atsitiktines tuo metu siūlomas programas,
kurios nepadeda įsitvirtinti darbo rinkoje ir realizuoti savęs.
1. Lankstesnis darbo laikas ir grafikai – pradėdami pilotiniais projektais atskiruose
sektoriuose ir įmonėse, inicijuosime Darbo kodekso pakeitimus, leidžiančius
darbuotojui ir darbdaviui laisviau susitarti dėl darbo dienos trukmės, darbo pobūdžio
ar grafiko. Atsisakysime principo universaliai nustatinėti darbo dienos ar savaitės
trukmę, sudarysime sąlygas šalims pagrįstai susitarti, užtikrinant šalių laisvą
susitarimą ir užkertant kelią vienos šalies nesąžiningam spaudimui kitai šaliai.
Galimybė dirbti keletą valandų per dieną ir kelias dienas per savaitę įgalintų daugiau
sveikatos sutrikimų turinčių, pensinio amžiaus, besimokančių asmenų įsitraukti į
darbo rinką.
2. Užimtumo tarnybą reformuosime į Talentų agentūrą, kurios pagrindinė funkcija
bus mokymosi visą gyvenimą politikos koordinavimas ir įgūdžių dirbantiesiems
perkvalifikavimo pasiūla pagal darbo rinkos poreikius. Stiprinsime realia pagalbą
ieškantiems darbo persikvalifikuojant į konkurencingą specialybę, profesionaliai
136
įvertinus realius poreikius ir gebėjimus. Plėsime inovatyvias karjeros planavimo,
motyvavimo ir kitas paslaugas, bendradarbiausime su mokyklomis skatindami
moksleivių profesinį orientavimą. Iš esmės peržiūrėsime užimtumo tarnybos veiklą ir
procesus – siekdami efektyvesnio išteklių panaudojimo, išgryninsime tarnybos veiklą,
perduodami perteklines funkcijas nevyriausybiniam/privačiam sektoriui.
3. Investuosime į socialinio verslo vystymąsi, kursime naujas galimybes socialiniams
verslams, nevyriausybinėms organizacijoms kurti, teikti kokybiškas viešąsias
paslaugas, kad būtų padidinta jų kokybė, prieinamumas, atsirastų daugiau
individualizuoto dėmesio žmonėms. Plėsime tokių viešųjų paslaugų poveikio
pirkimus, kai viešasis sektorius sieks įsigyti ne konkrečią paslaugą, bet rezultatus, o
socialiniai verslai ir nevyriausybinės organizacijos siūlo priemones, kuriomis gali juos
pasiekti. Sudarysime sąlygas eksperimentuoti ir išbandyti socialines inovacijas bei
įvertinti jų tinkamumą konkrečiam kontekstui.
4. Daugiau dėmesio jaunimo karjeros planavimui ir motyvavimui. Profesinis
mokymas turėtų būti labiau orientuotas į realią darbo rinką, didesnę dalį mokymo
perkeliant į realias darbo vietas. Šiuo metu egzistuoja profesinių mokymo įstaigų,
kurių efektyvumas (mokinių įsidarbinimas per pusę metų baigus mokymo programą)
svyruoja nuo 26 iki 50 proc.165 Tai reiškia, kad jos neatspindi rinkos poreikių. Tokių
programų neturėtų likti.
5. Galimybė mokytis visą gyvenimą bus vienas iš Laisvės partijos prioritetų. Talentų
agentūroje suteiksime daugiau galimybių persikvalifikuoti vyresnio amžiaus
žmonėms į paklausias, aukštą pridėtinę vertę kuriančias ir didesnį atlygį mokančias
sritis, tokias kaip, pvz., aviacijos remonto paslaugos.
Vienodai prieinamos paslaugos visoms šeimoms
Laisvės partija neskirsto šeimų į geras ir blogas, į teisingas ir ne. Šeima – ir mama su vaiku,
ir tos paties lyties poros. Valstybės pagalba turi būti orientuota į tas šeimas, kurios patiria
atskirtį, ir įgalinti jas aktyviai dalyvauti darbo rinkoje bei socialiniame gyvenime.
Šeimos, auginančios vaikus su negalia ar slaugančios artimąjį, patiria neproporcingą naštą,
kuri riboja jų galimybes dalyvauti darbo rinkoje, gyventi įprastą socialinį gyvenimą.
Lietuvoje yra apie 17 tūkst. vaikų su negalia. Siekiant, kad jie taptų lygiaverčiais visuomenės,
švietimo sistemos ir darbo rinkos dalyviais, būtina užtikrinti jiems ir jų šeimoms reikiamą
pagalbą, padedančią būti aktyviais visuomenės nariais. Tuo tarpu apie trečdalis šeimų,
kuriose auga vaikai su negalia, narių atsisako darbinės veiklos166
. Šios šeimos atsiduria
socialineje ir finansinėje atskirtyje. Užimtumo tarnybos duomenimis, 11 proc. bedarbių turi
prižiūrėti ir (ar) slaugyti šeimos narį ar kartu gyvenantį asmenį.
Mamos ar tėvai, vieni auginantys vaikus, gausios šeimos – kita grupė, kuriai valstybė privalo
sudaryti visas salygas integruotis į darbo rinką ir realizuoti save, taip užtikrinant ne tik
pajamas, bet ir geresnę psichikos sveikatą. Vaikų priežiūros paslaugos turi būti prieinamos bet
166 Lietuvos negalios organizacijų forumo tyrimas. https://www.lnf.lt/wp-content/uploads/2021/07/Tyrimas.pdf
165 Profesinį mokymą organizuojančių mokymo įstaigų integracijos į darbo rinką rodiklis.
https://uzt.lt/data/public/uploads/2023/10/pm-teikeju-sarasas-2023-m.-9-men.-efektyvumas-po-6-men..pdf
137
kuriuo metu. Tos pačios lyties poroms auginančioms vaikus turi būti prieinamos visos tos
pačios socialinės paslaugos, kaip ir susituokusioms poroms.
1. Plėsime paslaugas šeimoms, įgalinančias grįžti į darbo rinką. Sieksime darželių
plėtros, lankstesnių darbo valandų ugdymo įstaigose, aktyvesnės pagalbos socialinę
riziką patiriančioms šeimoms.
2. Skatinsime įvairesnių vaikų priežiūros formų įvairovę (šeimų darželiai, privati
vaikų priežiūra namuose) ir paslaugų prieinamumą.
3. Stiprinsime vaikų dienos centrų veiklą ir skirsime didesnį finansavimą.
4. Sieksime didesnio vaikų ir paauglių užimtumo, nes tai geriausia prevencija nuo
žalingų įpročių formavimosi. Plėtosime atvirų jaunimo centrų bei erdvių tinklą, kuris
užtikrintų prasmingą paauglių užimtumą, taip pat ir kryptingą profesinį orientavimąsi.
Tikslas – bent vienas atviras jaunimo centras ir erdvė kiekvienoje savivaldybėje.
5. Skirsime papildomą poilsio dieną tėvams, auginantiems paauglius167
, praleisti
laiką su jais, taip stiprinant ryšį su savo paaugliais, domintis jų išgyvenimais, hobiais
ar pasiekimais. Mokslas ir sėkminga Islandijos patirtis rodo, kad daugiau kokybiško
bendro tėvų ir vaikų laiko – tiesiausias kelias sumažinti paauglių rizikingą elgesį.
6. Skatinsime geresnį mediacijos, psichologinės pagalbos auginant vaikus ir kitų
analogiškų paslaugų šeimoms prieinamumą. Ši pagalba turi būti lengvai
pasiekiama ir veikti ne tik formaliai. Pagalba turi būti pradėta teikti ne tik tada, kai
šeimos atsiduria krizėje ir jau turi įsikišti tarnybos, bet patyrus pirmuosius sunkumus.
7. Stiprinsime kvalifikuotą pagalbą krizėje atsidūrusioms moterims. Vystysime
prieinamus ir šiuolaikiškai dirbančius krizių centrus, kuriuose teikiamos kvalifikuotos
socialinių darbuotojų, psichologų, teisininkų paslaugos.
8. Kursime socialinių, sveikatos ir švietimo paslaugų sinergiją, kad būtų mažiau
dubliavimo ir daugiau dėmesio skiriama rezultatams pasiekti. Skaitmenizuosime visą
asmeniui teikiamų paslaugų spektrą, o savivaldybėje dirbantys atvejo vadybininkai
užtikrins, kad teikiamos paslaugos nesidubliuotų ir būtų teikiamos tikslingai,
atliepiant asmens poreikius.
9. Užtikrinsime pagalbos mechanizmus vaikus su individualiais poreikiais
auginančioms šeimoms – švietimo pagalba, socialinės ir ankstyvosios reabilitacijos,
atokvėpio paslaugos turi būti valstybės prioritetas.
10. Stiprinsime atvejo vadybos paslaugas šeimoms, kuriose auga vaikai su negalia,
kad joms būtų užtikrintas visapusiškas paslaugų poreikis. Šiuo metu savivaldybėse
atsiranda negalios reikalų koordinatoriai, kurie turėtų labiau įsitraukti į paslaugų
planavimo procesus – būtina siekti, kad jie atstovautų ne savivaldybės ar paslaugų
teikėjo, bet šeimos ar asmens su negalia interesams.
167 Priemonė taip pat siūloma ir Sveikatos politikos programos dalyje.
138
11. Sieksime, kad vaikai su negalia Lietuvoje turėtų galimybęs mokytis ir leisti
laisvalaikį kartu su visais vaikais – skatinsime iniciatyvas, kad ugdymo įstaigų
aplinka ir neformaliųjų ugdymo būrelių infrastruktūra būtų tam pritaikyta.
Sidabriniai savanoriai – kiekvienoje organizacijoje
Vyresniosios kartos sukaupta patirtis, įgūdžiai, kvalifikacija yra neįkainojami prisidedant prie
darnaus šalies vystymosi, bendruomeninių ryšių puoselėjimo ir palaikymo. Lietuvos
visuomenei senstant ir vyresnio amžiaus žmonių daliai bendrame gyventojų skaičiuje augant,
šios visuomenės dalies potencialas Lietuvoje labai menkai išnaudojamas.
Turime sudaryti sąlygas žmonėms visavertiškai nugyventi gyvenimą ir išlaikyti pasirinkimų
laisvę, darbo, verslavimo, mokslo galimybes, o prireikus – gauti inovatyvias paslaugas.
Vyresnio amžiaus (65 m. ir vyresnių) žmonių skurdas yra ypač didelis, o dėl menko pensijų
adekvatumo jis dar labiau didėja. 2022 m. šios grupės skurdo rizikos lygis (AROP) buvo
vienas didžiausių ES (Lietuvoje 39,5 proc., palyginti su ES 17,3 proc.) ir daug didesnis nei
darbingo amžiaus gyventojų (15,8 proc.).
Šiandien didelė dalis vyresnių žmonių, kurie nebedirba, ne tik materialiai priklauso nuo
valstybės, bet ir neturi socialinės erdvės, kur galėtų prasmingai gyventi. Dėl to kyla ne tik
pensinio amžiaus žmonių skurdas, bet ir vadinamoji socialinė atskirtis, o iš jos – bloga
gyvenimo kokybė, bloga psichinė būklė, ligos, augančios išlaidos gydymui, priešlaikinės
mirtys.
Aktyvūs ir reikalingi senjorai, galimybės dirbti ir mokytis visą gyvenimą, plačios
savanorystės galimybės, prekės ir paslaugos, atitinkančios vyresniųjų žmonių poreikius –
mūsų amžėjantiems asmenims.
1. Mažinsime senjorų grupės vienišumą ir sieksime didesnio jų fizinio, socialinio
aktyvumo. Lietuvoje pati nelaimingiausia visuomenės grupė – senjorai168
, kurie turi
mažiausiai artimųjų, jaučiasi vienišiausi ir yra mažiausiai linkę kreiptis emocinės
pagalbos. Todėl itin svarbu, kad sumažintume šios grupės vienišumą didinant fizinių,
meninių, kultūrinių veiklų prieinamumo ir bendruomeniškumo skatinimą. Plėsime
sidabrinės ekonomikos potencialą, didelį dėmesį skiriant vyresnių nei 50 metų
asmenų verslumo skatinimui, jų verslų skaitmenizavimui. Organizuosime tikslinių
įgūdžių programas senjorams įgyti verslo vystymo įgūdžių ir užmegzti naudingus
tarpusavio kontaktus. Skatinsime senjorus susikurti alternatyvių pajamų šaltinius
senatvėje, įdarbinant jų turimą turtą, žinias ir patirtį. Papildomą dėmesį skirsime iš
užsienio grįžusių lietuvių kilmės vyresnių asmenų bendruomeninei integracijai ir
įsitraukimui į sidabrinės ekonomikos potencialą.
2. Plėsime senjorų savanorystės galimybes, siūlysime akredituotoms savanorius
priimančioms organizacijoms privalomai įtraukti dalį vyresnio amžiaus žmonių.
Skatinsime savanorystės programas, kuriomis senyvo amžiaus žmonės bus įgalinti
būti aktyviais visuomenės nariais, prisidedančiais prie naudos visuomenei.
168 The World Happiness Report, 2024 m. https://worldhappiness.report/ed/2024/
139
3. Skatinsime prekių ir paslaugų, atitinkančių vyresnio amžiaus žmonių poreikius,
plėtrą. Šiuo metu didžioji dalis prekių ir paslaugų (turizmo, pramogų) orientuota į
jaunus arba vidutinio amžiaus darbingus asmenis. Mūsų vizijoje vyresnio amžiaus
žmonės – aktyvūs vartotojai, norintys ir galintys pasinaudoti įvairių verslų
siūlomomis galimybėmis.
4. Sieksime aktyviau įtraukti senjorus į gynybos programas.
5. Skatinsime vyresniame amžiuje naudingas socialines inovacijas ir technologijas
(namų robotizacija, nuotolinė sveikatos priežiūra, saugių namų sistemos,
autonominiai automobiliai).
140